---
title: 大乘止觀
author: Euynahs
date: 2025-03-03
category: Jekyll
layout: post
---

"[ ]" 中内容是在原文基础上添加的科判。  
点击原文后展开的内容，源于澫益大师的《大乘止觀法門釋要》、谛闲法师的《大乘止观述记》。


# 南嶽大乘止觀序

兩浙路勸農使兼提點刑獄公事朝奉大夫行尚書度支員外郎護軍借紫朱頔撰

鶴林示滅而來賢聖應世者非一，咸以六度萬行通達大智，安住於法界拔濟於群迷。金文寶軸具載於諸法之藏。若夫空一切法 證一切性，不於三界現其身。意達正覺之真源 顯毘盧之實相，則見乎南嶽大師之止觀也。大師靈山佛會之聖眾三世化緣。於衡岫密承佛旨親聽法音。總馬鳴龍樹之心要。具菩提涅槃之了義。故著止觀上下二論遣真妄於一念。明體相之無迹。空拳舒手無物可見。則止觀之理自是而顯。寂照其門由是而入。為出世之宗本作佛種之導師。不歷僧祇直超聖位。嗟夫斯教雖大顯示啟來者。而人世未之普見流于海外。逮五百年咸平中日本國僧寂照以斯教航海而來復歸。聖朝天禧四年夏四月靈隱山天竺教主遵式將示。生生之佛種咸成上上之勝緣。乃俾刻其文又復以序為請。重念如意稱珠已還。合浦虛室生白坐見法身。顧鑽仰之未至抑稱讚之無取。但願一切信心見者能修。修者能證。對諸境而不動。於諸法而無染。一受不退一得永得。盡未來際常與南嶽大師俱生行如來事焉。

# 南嶽禪師止觀序

天竺寺沙門遵式述

止觀用也 本乎明靜。明靜德也 本乎一性。  
性體本覺 謂之明。覺體本寂 謂之靜。明靜不二 謂之體。  
體無所分 則明靜安寄。體無不備 則明靜斯在。  
語體 則非一而常一。語德 乃不二而常二。秖分而不分 秖一而不一耳。  
體德無改疆 名為萬法之性。體德無住疆 名為萬法之本。  
萬法者復何謂也。謂舉體明靜之所為也。  
何其然乎。良由無始本覺之明疆 照照生而自惑 謂之昏。無始無住之本 隨緣緣起而自亂 謂之動。  
昏動既作 萬法生焉。揑目空華 豈是他物。  
故云。不變隨緣 名之為心。隨緣不變 名之為性。心昏動也 性明靜也。  
若知無始即明而為昏 故可了今即動而為靜。於是聖人見其 昏動可即也 明靜可復也。  
故因靜以訓止 止其動也。因明以教觀 觀其昏也。  
使其究一念 即動而靜 即昏而明。昏動既息 萬法自亡。但存乎明靜之體矣。  
是為圓頓 是為無作。是如來行 是照性成修 修成而用廢。  
誰論止觀體顯而性泯亦無明靜豁然。誰寄無所名焉為示物旨歸。  
止成謂之解脫。觀成謂之般若。體顯謂之法身。  
是三即一 是一即三。
如[伊三點](a "悉昙字 “伊”（i），其字形由三点组成，这三点既非纵列，亦非横列，而是呈三角形状。") 如[天三目]( "指摩醯首罗天上神灵面上的三目，其状如伊字之三点。")。
非縱橫也 非一異也。是為不思議三德 是為大般涅槃也。  
嗚呼 此法自[鶴林](a "指的是拘尸那揭罗的娑罗树林，佛陀在此处入灭。")[韜光](a "隐藏光芒之意，这里可理解为佛陀将甚深佛法秘密传授。")授大迦葉。迦葉授之阿難。阿難而下 燈燈相屬 至第十一馬鳴。鳴授龍樹。樹以此法寄言于中觀論。  
論度[東夏](a "指代中国") 獨淮河慧文禪師解之 授南嶽大師。  
南嶽從而照心 即復于性獲六根清淨 位隣乎聖。斯止觀之用驗矣。  
我大師惜之無聞後代。從大悲心出此數萬言。  
目為大乘止觀 亦名一乘 亦名曲示心要。  
分為二卷。初卷開**止觀之解**。次卷示**止觀之行**。  
**解行備矣 猶目足焉**。  
[俾](a "使、让")我[安安](a "前一 “安” 为动词（安住），后一 “安” 为名词（安稳、清净之境），意为 “安住于安稳之境”，形容心不被外境扰动，恒常清净。")不[遷](a "迁") 而運到清涼池。  
噫 斯文也[歲月遼遠](a "指这部教法从南岳大师创制到重新流传，历经漫长时光，因种种因缘未能广泛传播，时光久远，令人唏嘘。")。因[韜晦](a "隐藏、不显，指此教法曾在本土失传，隐没于海外。")于海外。  
道將復行也。[果](a "果然、最终")[咸平](a "北宋真宗赵恒的年号")[三祀](a "第三年，对应公元 1000 年。") 日本國圓通大師寂照 [錫](a "僧人出行的法器，代指僧人云游。")[背](a "离开")[扶桑](a "古代对日本的别称（因传说日本在扶桑树下而得名）") [杯](a "指 “杯渡”，是佛教中 “乘杯渡水” 的典故（如南朝高僧杯渡和尚以木杯渡水而行），此处代指渡海。")[汎](a "泛，漂渡。")[諸夏](a "中国（古代对中原及周边地区的称呼）")。  
既登[鄮嶺](a "位于浙江宁波") 解篋出卷。天竺沙門遵式 首而得之。度支外郎朱公頔冠首序。出俸錢模板 廣而行之。  
大矣哉 斯法也。始自西傳 猶月之生。今復東返 猶日之升。素影圓暉 終環回於我土也。因序大略 以紀顯晦耳。

# 《大乘止觀法門》

南嶽思大禪師曲授心要

(行者若欲修之。當於下止觀體狀文中學。若有所疑不決。然後遍讀當有斷疑之處也。又此所明悉依經論。其中多有經文論偈。不得不淨御之。恐招無敬之罪)。

# [略標大綱]
## [甲一. 初一番問答泛標正法]

<details><summary markdown='span'>
<b>有人問沙門曰。</b>
</summary>
沙门：梵语。此云勤息。勤修众善。息灭众恶也。  
以广义言之。凡在人道 皆可称沙门。以人人皆宜修善息恶故。  
然自古相承 此二字久为出家人之专称矣。故师即以自承。  
善有多多。如有漏善 无漏善 二边善等。  
恶亦多多。根本不外贪瞋痴。  
就出家人言。必须修戒定慧。息贪瞋痴。不然。非沙门也。  
即在圣位 亦皆如是勤息。何况凡夫耶。
</details>

<details><summary markdown='span'>
<b>夫稟性斯質 託修異焉。</b>
</summary>
- 稟性斯質
  - 禀：禀受。
  - 性：不改，指自性清淨心。乃吾人现前一念之心性。
  - 斯：此。
  - 质：体质，即一期果報五阴色身。
  - 有其質者必稟其性，所謂性相近也。
- 託修異焉
  - 託：依托，所緣。
  - 修：进修，造進。
  - 异：十法界之差别。
  - 隨於染淨緣，成逆順二修，遂有十界差別之果，所謂習相遠也。
</details>

<details><summary markdown='span'>
<b>但匠有殊彫 故器成不一。</b>
</summary>
- 匠：喻師友。
- 殊：不一样。
- 彫：即“雕”，雕凿。喻訓誨。
- 器：喻學人。

如一木材，因匠人雕凿之高低不一，故成器之精粗美恶。秉教修行所尅之果不一者。三乘七方便等種種差別也。
</details>

<details><summary markdown='span'>
<b>吾聞大德 洞於究竟之理。鑑於玄廓之宗。  
  故以策修 冀聞正法爾。</b>
</summary>
- 洞：洞察了达。
- 究竟之理：说的是本性。
  - 理为性德。
- 鑑：照，见。
- 玄廓之宗：说的是妙修。
  - 玄：不滯於淺近，发深心。
  - 廓：不局於偏隅，发大心。
  - 宗为修德。

因慕大师性修二德。所以策励修行 希冀得闻正法。  
蓋已密請大乘止觀法門矣。
</details>

<details><summary markdown='span'>&nbsp;</summary></details>

<details><summary markdown='span'>
<b>沙门曰。  
余虽幼染缁风。少餐道味。</b>
</summary>
- 缁：青黑色。出家人衣缁，在家人衣白。
- 幼染缁风：指年幼即出家。
- 道：无上菩提妙道，指佛法。

染緇風餐道味。是明其習於正教。
</details>


<details><summary markdown='span'>
<b>但下愚難改 行理無沾。今辱子之所問 莫知何說也。</b>
</summary>
- 难改：谦言习气未除。
- 無沾：用功如掘井 未及于泉 无所沾溉 故曰无沾。

此謙退以觀機也。  
若谓余虽幼年出家。浅尝法味。但以下劣愚鲁 习气尚在。以致行道未证妙理 何能沾溉及人。  
所以不能懸鑑他心。莫知問者。欲何所說。然大師示居鐵輪已屬行位。今言無沾實謙辭耳。  
因问者泛云正法。以下愚故 不能悬鉴他心。莫知问意所属 从何说起耶。故下文紧接云。辱子之问 莫知何说也。
</details>

## [甲二. 第二番問答標宗大乘]

<details><summary markdown='span'>
<b>外人曰。  
唯然大德 願無憚勞 為說大乘行法。謹即奉持 不敢遺忘。</b>
</summary>
發大乘心 求大乘法 斯可與言大乘矣。
</details>
<details><summary markdown='span'>&nbsp;</summary></details>

<details><summary markdown='span'>
<b>沙门曰。  
善哉佛子。乃能发是无上之心。乐闻大乘行法。  
汝今即时已超二乘境界。况欲闻而行乎。  
然虽发是胜心 要藉行成其德。  
但行法万差 入道非一。  
今且依经论 为子略说大乘止观二门。  
依此法故 速能成汝之所愿也。</b>
</summary>
能發大心便名佛子，以其堪紹佛位故也。  
昔有羅漢畜一沙彌。沙彌忽發大心。師即讓令前行。故知一念發心實超二乘境界。

然既發勝心，尤須勝行。行雖萬別，止觀為要。以止觀二門，能攝能生一切行故。
</details>

## [甲三. 第三番問答標示止觀]

<details><summary markdown='span'>
<b>外人曰。  
善哉愿说。充满我意。  
亦使余人 展转利益。则是传燈不绝。为报佛恩。</b>
</summary>
- 展转 有横竖二义。由一传十 由十传百 普遍无边。此横也。师弟父子 递相传说 尽未来际。此竖也。若能展转相传 则利益大矣。
- 佛法 乃佛之心灯。闻此法门 自得利益 欲他亦得利益 是为以心印心。即是传灯不绝。灯绝则不能展转利益矣。
- 今之愿展转利益 灯灯相传者 何故。为报佛恩故。佛以说法度生为事。惟传佛法 能报佛恩耳。
</details>
<details><summary markdown='span'>&nbsp;</summary></details>

<details><summary markdown='span'>
<b>沙门曰。  
谛听善摄。为汝说之。</b>
</summary>
- 谛听：审实而听。一心而听。若身在道场 而妄想纷驰 即非谛听。先誡諦聽 令生聞慧。
- 善摄：
  - 善：善巧
  - 摄：收摄。将一切妄想放下，将心摄在听处。
  - 又誡善攝 令生思慧。

必善巧收摄其心念，方能谛听。  
从闻思而起修 三慧具足 方是真闻法人。  
此谛听善摄句 是诫词。下为汝说之句 是许词。若不能谛听善摄 说复何益。故先诫后许也。

自此以下 正示止观矣。  
讲者固须广说。听者宜择要而行。诸君其善听之。
</details>
<details><summary markdown='span'>&nbsp;</summary></details>

<details><summary markdown='span'>
<b>所言止者。谓</b>
</summary>
梵語奢摩他，此翻為止。

止有三別：一體真止。二方便隨緣止。三息二邊分別止。就一一止各有三義。  
- 體真止。止息見思。停止真諦。見思真諦 如水與冰 同一濕性。性則不當止與不止也。
- 方便隨緣止。止息塵沙。停止俗諦。塵沙俗諦亦如冰水。性非止與不止也。
- 息二邊分別止。止息無明。停止中諦。無明中諦亦如冰水。性非止與不止也。

吾人自无始来 念念流动。不得停息。止者 即止其流动也。夫人之不能止其流动之念者 无他。随一切诸法而转耳。若知心生法生。心灭法灭。一切诸法 惟是一心 有何分别。如能作如是观 妄想自能不流。不流则止矣。此中自所言止者 至故名为止三行文 极关紧要。若能洞知此等道理。对境随缘 皆作如是观。尚复有何妄想。妄想既息。非止而何。知字观字 最当注意。倘不能如是知 如是观 而勉强止之。如何能止。是为以石压草。妄想更多。反增其病矣。
</details>

<details><summary markdown='span'>
<b>知一切诸法</b>
</summary>
- 知：即下文“作是观者”中的“观”。乃由觀以入止也。
- 一切諸法：徧指 十界十如 權實性相。所謂“因緣所生法”也。

此一切诸法 就表面上看去 生灭不停。吾人不察 迷为诸法实有。乃随之而妄想纷起。此大误也。
</details>

<details><summary markdown='span'>
<b>从本已来 性自非有。不生不灭。</b>
</summary>
必须从其根本上体会。而知诸法本无自性 皆从因缘和合而生。既是诸法无性。是为非有。当体不生 本既不生 今何有灭。

此理  
约三止言 名为“体真止”。  
约三观言 名为“从假入空观”。  
即《中论》所云"我说即是空”是也。
</details>

<details><summary markdown='span'>
<b>但以虚妄因缘故 非有而有。  </b>
</summary>
又因缘所生诸法 固性自非有 然而不无虚妄幻相。有幻相故。所以非有现有。  
当知非有而有。乃是幻有。若真实有之 即不得云非有而有矣。

此理  
约三止言 名为“方便随缘止”。  
约三观言 名为“从空入假观”。  
亦即《中论》所云 “亦名为假名”是也。
</details>

<details><summary markdown='span'>
<b>然彼有法 有即非有。唯是一心。体无分别。</b>
</summary>
又彼因缘和合而有之诸法 既是幻有 本自无生。则是有即非有矣。  
诸法既非有而有 有即非有 本无生灭而见有生灭者。当知唯是一心变现之虚相。  
若泯相入体。本无有与非有之可言。  
无分别者 空有二边 皆无分别。何以故。空有是对待法，心体绝待无外故。

此理  
约三止言 名为“息二边分别止”。  
约三观言 名为“中道第一义观”。  
即《中论》所云 “亦名为中道”是也。
</details>

<details><summary markdown='span'>
<b>作是观者 能令妄念不流。故名为止。</b>
</summary>
觀即空故，令界內外見思妄念不流。  
觀即假故，令界內外塵沙妄念不流。  
觀即中故，令界內外無明妄念不流。  
為令易解次第分別。得意為語。三止圓在一心之中。故為大乘止門。

若明得此三节中法由心起 心外无法之理 事事皆作是观。则不为境转 妄念不流。  
不流则息 故名为止也。  
此种功夫 便是背尘合觉。
</details>
<details><summary markdown='span'>&nbsp;</summary></details>

<details><summary markdown='span'>
<b>所言观者。</b>
</summary>
梵語毗鉢舍那。此翻為觀。

亦有三別。一從假入空觀。二從空入假觀。三中道第一義觀。就一一觀亦各三義。  
- 從假入空觀。穿見思觀達真諦。見思真諦性元非二。不當觀與不觀。
- 從空入假觀。穿塵沙觀達俗諦。塵沙俗諦性元非二。不當觀與不觀。
- 中道妙觀觀。穿無明觀達中諦。無明中諦性元非二。不當觀與不觀也。

此示觀文與止稍別。前約因緣所生。即空假中以明妙止。則三妙觀已在其中。  
但是 就事顯理 攝末歸本。  
譬如大佛頂經所明：陰入處界 皆如來藏也。
</details>

<details><summary markdown='span'>
<b>虽知 本不生 今不灭</b>
</summary>
牒上文全事 即理言之。所謂“隨緣即不變”也。
</details>

<details><summary markdown='span'>
<b>而以心性缘起 不无虚妄世用。犹如幻梦 非有而有。故名为观。</b>
</summary>
- 心性缘起：此心不守自性 随缘而起。所谓随染缘净缘 造十法界是也。
- 虚妄世用：以其随缘即起 故有应世之用。然虽有世用 须了知其虚妄。
  - 有世用而不了知虚妄 是为凡夫。我佛说为流浪生死 莫出苦轮者 便是此辈。
  - 知虚妄而无世用 是为二乘。我佛说为堕无为坑 焦芽败种者 便是此辈。
  - 此中虚妄世用四字 字字紧要。不可不知。
- 犹如幻梦 非有而有：正明虚妄世用之义
  - 梦：睡时固是梦 醒时亦是梦。  
    如凡夫见思烦恼 二乘尘沙烦恼 菩萨无明烦恼皆梦也。  
    究极言之 惟佛无梦耳。何以故。佛是究竟觉故。
  - 幻：假  
    如做戏然。明明知其假 却随缘而做。然虽做却不可不知是假。  
    诸善知识。一切诸法 无非是幻。有是幻，空是幻，中道亦是幻。  
    十方诸佛 即是大幻师。我辈今日建道场 作佛事 亦是以幻除幻。  
    永明大师曰：降伏镜像魔军，大作梦中佛事，广度如化含识，同证寂灭菩提。

即指彼一切諸法 隨拈一法 無非緣起法界。所謂“不變隨緣”。

即性具相。俱體俱用。譬如大佛頂經所明。如來藏中 七大互融。方為大乘觀門也。

夫以  
背塵合覺。所有三止三觀總名為止。  
全體起用。所有即寂即炤總名為觀。

既非歒對之功。永異偏小之旨。  
得此意已 廣悔下文 染淨三性 若竪若橫。種種止觀 從始至終 罔非圓極。  
方知智者大師 遍立十境。備論十乘。要不出於此矣。  
秪緣根有利鈍。致使說有詳略。何容重子而反輕父哉。

此之谓观。此种功夫 便是全体起用也。

须知此一行余文中  
- 虽知本不生今不灭句 即是随缘不变。以三止三观配之 即体真止。入空观也。
-	而以心性缘起不无虚妄世用句 即是不变随缘。亦即方便随缘止。入假观也。
-	犹如幻梦非有而有 即息二边止。中道观也。

又此大乘止观法门 极圆极顿。虽止观分说 实则止观不二。
-	寂而常照 言止而观在其中。
-	照而常寂 言观而止在其中。

且不止而止。止而无止。无止无不止。其观亦然。是之谓妙止观。

吾人若于此妙止观道理 略得消息 受用不尽矣。
</details>

## [甲四. 重問]

<details><summary markdown='span'>
<b>外人曰。余解昧识微。闻斯未能即悟。愿以方便。更为开示。</b>
</summary>
- 解昧：智昏。
- 识微：见浅。
- 即：当下。
</details>

<details><summary markdown='span'>
<b>沙门曰。然。更当为汝广作分别。亦令未闻 寻之取悟也。</b>
</summary>
大乘止观 先须开悟。悟后随处可修。不然。即是盲修瞎炼。悟如开目。修如举足。目足兼资 方到宝所达清凉池。故大师许之曰。更当为汝广作开示。意谓略说不悟者 闻广谈当可悟矣。不仅为汝 亦令其余未闻者 寻此广谈而领取法要 开悟心地。此正祖师悲愿宏深 曲示心要之所以也。
</details>

# [總明五番 建立止觀道理]

<details><summary markdown='span'>
<b>就广分别止观门中 作五番建立。  
一明 止观依止。  
二明 止观境界。  
三明 止观体状。  
四明 止观断得。  
五明 止观作用。</b>
</summary>
- 先明依止者。先令悟得自性清净心也。此如楞严经中 阿难请问妙奢摩他三摩禅那 如来乃先令悟常住真心性净明体。盖此心性 为一切法之所依止。不先悟此 既无所观之境界 奚辨能观之体状。而断得作用 皆无从生起矣。故五番建立 立此为首。
- 次明境界者。对迷而示真性 则有真实境界。迷心而起妄想 则有分别依他境界。
- 三明体状者 依境起修也。体状文中 两重三自性。即其体状。
- 四明断得者 从修而证也。
  - 修止 伏见思尘沙等烦恼。
  - 止中兼观 则断见思尘沙等烦恼。
  - 既断则有得。所谓
    - 断见思得般若智 
    - 断尘沙得解脱用 
    - 断无明得法身体是也。
- 五明作用者 由证得用也。既证妙体 必兴大用。所谓全体起用。自度度他也。

此是五番建立生起之次第。
</details>

## [甲一. 止觀依止]

<details><summary markdown='span'>
<b>就第一依止中 复作三门分别。  
一明何所依止。  
二明何故依止。  
三明以何依止。</b>
</summary>
此三科 亦有生起之次第。

问。欲修止观 以何为所依止之体耶。  
答。依止大乘自性清净心。

问。何故依止一心耶。  
答。以此心是一切法根本故。譬如枝叶花果 无根不生。菩提道树 心为之本。故须依止。

问。然则以何依止此心修止观耶。  
答。即是第六识心 当文谓之无尘智 他书名为妙观察智相应品 即与六识相应之慧心所也。用此依止自性清净心以修止观者。何故。当文云。由意识能知名义 能灭境界 能熏本识 令惑灭解成故。

</details>

### [乙一. 何所依止]
<details><summary markdown='span'>
<b>初明何所依止者 谓依止一心 以修止观也。  
就中复有三种差别。一出众名。二释名义。三辨体状。</b>
</summary>
先標一心，次列三別也。

一心：
- 即指吾人現前一念介爾之心。其性元與諸佛及眾生等。所謂三無差別。蓋既全真成妄。即復全妄是真。故名一心。非於妄心之外別立一真心也。譬如指即波之水性即漚之海性耳。
- 一心者 大乘自性清净心也。即是吾人现前一念介尔之心。此之心性体即真如。汝问何所依止以修止观 即依止此一念之心是已。

- 一心既为万法之本 故其名不一。吾人必须知其种种之名 方能会通。故先出众名。
- 一名必有一义 闻名而不知义可乎。故次释名义。
- 有名有义 必辨名义之体状。若不详辨 恐致邪正不分。故三辨体状。此与立科文中之体状不同。彼乃止观之体状 此是众名之体状也。
</details>

#### [丙一. 出眾名]

<details><summary markdown='span'>
<b>初出眾名者。  
此心即是自性清淨心，又名真如，亦名佛性，復名法身，又稱如來藏，亦號法界，復名法性。  
如是等名無量無邊，故言眾名。
</b>
</summary>
此七种名，皆一念心之异名也。心既为万法之本 即有无量之名。故曰无量无边。今之七种 但略举耳。
</details>

#### [丙二. 釋名義]

<details><summary markdown='span'>
<b>次辨释名义。</b>
</summary></details>

##### [丁一. 自性清淨心]

<details><summary markdown='span'>
<b>问曰。云何名为自性清净心耶。  
答曰。此心无始以来 虽为无明染法所覆 而性净无改。故名为净。
</b>
</summary>
无明何以谓之染法？无明者 不觉也。不觉者 昏昧之义。乃染浊相 非清净相也。起信论云：“当知无明能生一切染法。以一切染法 皆是不觉相故。”

覆者 障也。

何故此清净心 无始以来为无明染法所覆？从来未悟故，不变随缘故。言体虽不变 而随染缘也。所谓不觉念起 而有无明。念起便成动相 违于本寂。无明便成昧相 违于本照。遂举心性之全体 而为阿黎耶识。名为业相。由是而全真成妄 妄分能所。能名转相。亦名见分。所名现相。亦名相分。三细既呈 六粗随具。而惑业苦三。连环不息矣。盖因其不变随缘 从来弗悟。所以无始以来 常为无明染法所覆 而净性不显。然因其随缘不变 万劫常新。所以无始以来 虽为无明染法所覆 而性净不改。必不改者 乃谓之性。改变则非性矣。
</details>

<details><summary markdown='span'>
<b>何以故。无明染法 本来与心相离故。</b>
</summary>
问曰。不改名性之理 吾知之矣。敢问所以能不改者何故耶。
  
答曰。以无明染法 本来与自性清净之心相离。故不改也。此如捏目成眚 见彼虚空 花起花灭。而彼虚空 并无起灭也。
</details>

<details><summary markdown='span'>
<b>云何为离？谓以无明 体是无法。有即非有。以非有故 无可与心相应。故言离也。  
既无无明染法与之相应 故名性净。</b>
</summary>
无明如空中花 本来无体。  
而此心性为万法本 具有妙体。  
一有体。一无体 无可相应也。  
一染一净 无可相应也。

体是无法者 故言无体之法。本无而幻有 所以有即非有。  
盖无明全依净心为体 为心识变现之幻相 无有自体。如捏目而见狂花 狂花岂有自体耶。是故以无明无体 有即非有故 无可与心相应。以不相应故 说与心离。以相离故 说自性清净也。
</details>

<details><summary markdown='span'>
<b>中实本觉 故名为心。</b>
</summary>
言中實本覺者。  
性非有無。名之為中。不同空之對有得名。  
理非虗謬。名之為實。不同空之因色顯發。  
元無不覺。名為本覺。不同空之晦昧無知。  
故但可以空為喻。不可認空為心。
</details>

<details><summary markdown='span'>
<b>故言自性清净心也。</b>
</summary>
学人闻此名 当顾名思义 向自己心性上荐取。
</details>

##### [丁二. 真如]

<details><summary markdown='span'>
<b>问曰。云何名为真如。</b>
</summary>
- 真：不妄。
- 如：不異。
</details>

###### [戊一. 兩番釋真]

<details><summary markdown='span'>
<b>答曰。  
一切诸法 依此心有。以心为体。  
望于诸法 法悉虚妄。有即非有。  
对此虚伪法故 目之为真。</b>
</summary>
初釋真者。一切諸法種種差別悉是虗妄偽相。心則即差別而非差別。如金即器。器有差別。金性無差。器相是偽。金體是真也。

初以不妄为释，借妄显真。
</details>
<details><summary markdown='span'>&nbsp;</summary></details>


<details><summary markdown='span'>
<b>又复诸法虽实非有 但以虚妄因缘 而有生灭之相。  
然彼虚法生时 此心不生。诸法灭时 此心不灭。  
不生故不增。不灭故不减。以不生不灭不增不减故 名之为真。</b>
</summary>
又釋真者。諸法虗妄因緣生滅。心則即生滅而不生滅。如金即器。器有成壞。金無成壞。成壞即是生滅增減之妄。無成壞者名為真也。

次以不生灭为释，就相显性。

缘合即生。缘散即灭。旋有旋无 皆生灭相。以其生灭 名曰虚妄。

然不可误认起心动念之心为真也。一切诸法 正是从念而起。此乃生死根本 楞严名为妄心者是也。起信论云。以一切法本来唯心 实无于念。而有妄心 不觉起念 见诸境界 故说无明。岂可认此 谓为真心耶。何以故。真心无念故。修多罗说。若有众生能观无念者 则为向佛智故。然而一切众生 从本以来念念相续 未曾离念。今欲证入无念谈何容易。然有方便法门。法门为何。一念起时 亟为观照。正观照时。前念既灭。后念未起。现在无念。则身心世界一切诸法 悉皆无有。明如皎月净如精镜。然月镜尚是色法 不过强以作喻。而无念心体 灵光独耀。迥脱根尘。直不可以言语形容。即此便是真心。初用功人 未有定力。一剎那间 第二念又起。即又如是观照。如此久久不懈 定力具足 则步步入胜矣。此法便是观于无念。迨至功力深纯 则不观而观。观即无观。既无所观之相。亦无能观之念。即寂即照。即照即寂。湛寂常恒。是名佛智。即起信论所云。心性不起 即是大智慧光明义故。即是遍照法界义故。即有过恒沙等诸净功德相义示现。乃至心有所起 更见前法可念者 则有所少。如是净法功德 即是一心更无所念。是故满足。名为法身如来之藏是也。欲向于此佛智者 其下手功夫 惟有观于无念。在会法众 不可不知。不可不勉。

或问。此能起观照之一念 是妄耶。是真耶。答曰。亦妄也。须知真心无念。起念即妄。但以真心体不可见。又以妄本全真而起。吾人能不迷真逐妄 正不妨因妄证真。譬如欲寻水源 须溯其流而寻之。妄念者 流也。真心者 源也。又如全水成波。但能不起无明之风 则全波是水。岂可离波 别觅其水乎。此理亟当体认。勿忽。至如体不生灭 诸法生灭之理。亦可从生灭上 体认其不生灭。所谓反显也。譬如今日法会 有讲经人。有功德主。有办事人。复有许多听众。以及一几一榻一瓶一炉等等。聚无数之缘 而后有此法会生起。所谓缘聚即有也。生也。法会既毕 人物尽散 仍存空屋。所谓缘散即无也。灭也。以其有生有灭 故名虚妄。然此道场一切诸法 虽复生灭。而我等心体 则未有道场时。此心已在。道场离散后 此心常存。是并无生灭也。以其不生不灭 故名之为真。明乎此 则生灭真妄之理 当可了然矣。
</details>

###### [戊二. 一番釋如]

<details><summary markdown='span'>
<b>三世诸佛 及以众生 同以此一净心为体。凡圣诸法 自有差别异相。而此真心 无异无相。故名之为如。</b>
</summary>
舉凡聖之萬殊。同真心之一體。體非有二。故言無異。相惟實相。故言無相。

三世诸佛至净心为体 即华严所谓心佛与众生 是三无差别是也。

众生：十法界中 除佛法界。其余九界 皆名众生。
- 菩萨：大道心众生。
- 缘觉：孤调众生。
- 声闻：自了众生。
- 天：执乐众生。
- 阿修罗：瞋恚众生。
- 人：苦恼众生。
- 三涂：恶道众生。

夫此凡圣诸法 皆从因缘和合而生 故有如是差别异相。

释如义竟。由此义故 所以诸佛是众生心内之佛。众生是诸佛心内之众生。而十方三世如来 兴同体大悲。运无缘大慈。度尽众生 无众生相也。所以大悲心为菩提种子。吾辈行人 必须发四宏誓愿也。由此义故 所以心想佛时 是心即是三十二相八十随形好。而念佛求生极乐 随愿得生也。所以无论雕塑绘画佛菩萨像 必应香灯花果 恭敬供养。即是庄严自己法身也。何以故。同以此一净心为体故。心体一如故。法会大众知此妙义 亟当向自己本心中 体念修行。放下一切念头 露出真如本体来。努力努力。
</details>

###### [戊三. 合釋真如]

<details><summary markdown='span'>
<b>又真如者。以一切法真实如是唯是一心。故名此一心以为真如。  
若心外有法者 即非真实。亦不如是。即为伪异相也。  
是故起信论言。一切诸法 从本以来离言说相 离名字相 离心缘相 毕竟平等。无有变异。不可破坏。唯是一心。故名真如。  
以此义故 自性清净心复名真如也。</b>
</summary>
心外無法。法惟是心。真實如是 故名真如。引論證成 在文易見。

缘：攀缘。  
心缘：起心攀缘。

行人闻得真如之名 须了不妄不异之义。即以销归自己 自悟本心。方得受用。
</details>

##### [丁三. 佛性]
###### [戊一. 略释]

<details><summary markdown='span'>
<b>问曰。云何复名此心以为佛性。  
答曰。佛名为觉。性名为心。以此净心之体 非是不觉。故说为觉心也。</b>
</summary>
- 觉义有三：自觉、觉他、圆满觉。
- 性：不改。
  即一心之体也。此自性清净心之体 本来灵灵不昧。了了常知。
</details>

###### [戊二. 广释]
###### &nbsp;&nbsp;&nbsp;&nbsp;[己一. 约不觉辨]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;[庚一. 直明心非不觉]

<details><summary markdown='span'>
<b>问曰。云何知此真心非是不觉。  
答曰。不觉即是无明住地。</b>
</summary>
- 无明住地：根本无明。
</details>


<details><summary markdown='span'>
<b>若此净心 是无明者。众生成佛 无明灭时 应无真心。  
何以故。  
以心是无明故。既是无明自灭 净心自在 故知净心非是不觉。  
又复不觉灭故 方证净心。将知心非不觉也。</b>
</summary>
- “無明自滅 淨心自在”：乃約“在纏真如”以明“非是不覺”。若果真心是不觉者。无明灭时 即无真心。既无真心 云何成佛。可知性净真心 非是不觉也。此约净不同染释。以明无明染法自灭 性净真心自在。
- 不覺滅故方證淨心。乃約出纏真如以明非是不覺。又众生在染之时 净心莫显。必须无明染灭 方证净心。此约染不同净释。既是染灭而后净显 更可知性净真心 非是不觉也。

此心雖有在纏出纏之異，而“元非不覺”則同也。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;[庚二. 双显二佛性义]

<details><summary markdown='span'>
<b>问曰。何不以自体是觉 名之为觉。而以非不觉故 说为觉耶。</b>
</summary>
上文以非不觉 反显觉心。问者不察。以为既言心体非是不觉 则心体是觉明矣。因复问曰。然则何不直以觉义顺显 说为觉心。而必以非不觉义反显 说为觉心耶。
</details>

<details><summary markdown='span'>&nbsp;</summary></details>

<details><summary markdown='span'>
<b>答曰。</b>
</summary>
以下回答说 此心有体有用。
约体而言 实无所谓觉 无所谓不觉。
约用而言 乃有觉与不觉之分。
</details>


<details><summary markdown='span'>
<b>心体平等 非觉非不觉。但为明如如佛故 拟对说为觉也。</b>
</summary>
今正明止观依止之心体。乃于无可言说中 不得已故 对不觉而说觉耳。  
若偏言觉 岂是不可思议之心体。观问者之意 谓之外人 诚不谬矣。  
因答曰：汝但知觉是净心、不觉是无明，不知觉与不觉 皆心之用，非心之体。  
汝谓自体是觉，误矣。何则？觉与不觉 对待之名。所谓对众生说佛，对佛说众生。  
若约心体 则绝诸对待。心佛与众生 是三无差别。所谓平等位中 无自他之形相。岂有觉与不觉之分耶。  

答词中非觉非不觉之两非字 即是遣去对待 以明心体平等之义也。

或问：既是心体绝诸对待 不容拟议 云何复说为觉耶？  
答曰：心体本离言说。但为欲明本有佛性 不得已 拟对不觉说之为觉，非如汝之执言 体即是觉也。  
本有佛性者 所谓自性天真佛。即如如佛是也。智如理如 一如无二如 是为如如。
</details>


<details><summary markdown='span'>
<b>是故经言。一切无涅槃。</b>
</summary>
是故下引《楞伽经》证。  

涅槃：不生不灭。
</details>


<details><summary markdown='span'>
<b>无有涅槃佛。无有佛涅槃。远离觉所觉。</b>
</summary>
不是因法而有觉，亦不是因觉而有法，是为人法双遣。  
既遣能觉之人，复遣所觉之法，故曰远离觉所觉。
</details>


<details><summary markdown='span'>
<b>若有若无有 是二悉俱离。</b>
</summary>
夫平等性中 有无二边 悉不可着 俱应远离。  
故又曰“若有若无有 是二悉俱离”，是为有无双遣。  
则一切 人、法、有、无 悉皆遣尽。

或曰：佛于四月初八降生，二月十五入灭，何言无有？  
答曰：  
佛本不生，为大悲度众生故 非生现生。  
佛本不灭。为迷昧众生 有骄恣心故 非灭现灭。  
夫 本不生 今不灭 即如如佛也。
</details>


<details><summary markdown='span'>
<b>此即偏就心体平等说也。</b>
</summary>
今文以“非觉非不觉”明“如如佛性”，即与楞伽经以“一切无有 显平等不二”之义者正同，故引以为证。以其皆偏就心体平等边说也。

谓之“偏“者，因此心本来即寂即照、即体起用。单说心体 尚属偏于一边，故曰偏也。

夫吾人一念之心 具有体用二佛性。必须双显 其义乃全。

譬如上言佛本不生不灭 即如如佛也，体也；非生现生 非灭现灭 即智慧佛也，用也。

故就心体言 虽实非觉非不觉。而就用言之 亦得说之为觉。下文于是再用“智用“以显觉义。
</details>


<details><summary markdown='span'>
<b>若就心体法界用义以明觉者 此心体具三种大智。所谓无师智 自然智 无碍智。</b>
</summary>
- “心体法界用义”者，即“全体起用”之义。
  - 此之智用 乃法界缘起之大用，故曰“法界用义”。
- 三大智
  - 无师智（即“一切智”）：了达真谛 知十法界唯是一相，不假师傅。
    - 又解：“一切智”等三智 一心中得 不從他授。
  - 自然智（即“道种智”）：了达俗谛 知十法界性相差别，不由作意。
    - 又解：一心法爾 具足三智。
  - 无碍智（即“一切种智”）：了达中道第一义谛 而知十法界一切无相，亦无不相。一一相中 具见一切诸法真实之相。究竟边底 无障蔽故。所谓全体起用，全用即体。理事无碍。
    - 又解：一切智三諦俱空，道種智三諦皆假，一切種智三諦並中，無隔礙故。
</details>


<details><summary markdown='span'>
<b>是觉心体 本具此三智性 故以此心为觉性也。</b>
</summary>
“觉性”：
- 觉：此三种大智之性 是觉心之全体。心体本具此三智性之用 故名此心为觉。
- 性：此三既为心体本具 又复在尘不改。故称为性也。

一性具三 是差别义，三性即一 是平等义也。
</details>

<details><summary markdown='span'>&nbsp;</summary></details>

<details><summary markdown='span'>
<b>是故须知同异之义。</b>
</summary>
然则此“如如”、“智慧”二佛性，为同耶？异耶？  
须知约平等言 本非同非异，约差别言 亦可说其同异。
</details>


<details><summary markdown='span'>
<b>云何同。  
谓心体平等即是智觉。智觉即是心体平等。故言同也。</b>
</summary>
所言同者。  
心体是随缘不变，心用是不变随缘，二而不二。  
所谓“全体起用” 不得离体以言用，“全用即体” 不得离用以言体。
</details>


<details><summary markdown='span'>
<b>复云何异。  
谓本觉之义 是用。在凡名佛性 亦名三种智性。出障 名智慧佛也。  
心体平等之义 是体。故凡圣无二 唯名如如佛也。  
是故言异。</b>
</summary>
所言异者。
- 谓约心用而言 在障出障 大有差别。
  - 如本觉智之用 在凡夫时 因生种种烦恼 作种种业 受生死报 自作障碍 从来不觉。则始觉尚无 本觉难显。故只可名此本觉曰“佛性”，亦可名为“三种智性”。
  - 必须破烦恼业报三障 然后本觉三智之大用全彰，方可称为“智慧佛”也。
- 若约心体而言 则平等平等 在凡不减 在圣不增。无论凡圣 唯有一名 曰“如如佛”。

- 智慧佛：凡夫但有其性，未彰其用。
- 如如佛：在凡不減，在聖不增。

異仍非異：
- 智慧佛性：凡夫用雖不彰，而性元無減。
- 如如佛性：凡夫體雖無減，而迷不自覺。

故 非同非異，說有同異耳。
</details>


<details><summary markdown='span'>
<b>应如是知。</b>
</summary>
此两尊佛（如如佛、智慧佛） 皆在各人自己一念心中。大众欲见之么？

欲见如如佛 须彻底放下 一念不生 当下即见。  
须知正当一念不生时 一如一切如。即如如佛也。

若欲见智慧佛 老僧（谛闲法师自称）亦可略为指点。  
须知此佛 在我六根门头 时时全体出现。  
可惜迷人 不知反求诸己耳。  
试思两眼生而能见，两耳生而能闻——此非无师智 自然智乎？  
而眼见青黄等色 而不碍见性，耳闻钟鼓等音 而不碍闻性——即无碍智也。  
然则正当见闻时 即回光返照 如所谓反闻闻自性者。虽全分不能遽见 亦可见其少分。

总之 既云自性 必须自悟。若向语言文字上寻求 寻至驴年 永不能见。  
且如弥陀经云：“彼佛光明无量 照十方国 无有障碍，是故号为阿弥陀”，即智慧佛是。何以故？光明是智慧义故。  
又“彼佛寿命 及其人民 无量无边阿僧祇劫，故名阿弥陀”，即如如佛是。何以故？佛及人民 寿命一如 是如如义故。  
然则一句“阿弥陀佛” 即是声声唤醒当人本有佛性也。  
果能一念相应 此两尊佛俱时显现矣。念佛功德何可思议耶。
</details>


###### &nbsp;&nbsp;&nbsp;&nbsp;[己二. 约觉辨]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;[庚一. 初辨智慧佛性]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[辛一. 双许二义]

(智慧佛性，修之而成自受用报身。)

<details><summary markdown='span'>
<b>问曰：智慧佛者，为能觉净心 故名为佛？为净心自觉 故名为佛？  
答曰：具有二义。一者 觉于净心。二者 净心自觉。虽言二义 体无别也。</b>
</summary>
前科约不觉辨是反显。今科约觉辨 是正显。  
又前科显二佛性义中，如如佛是显性德之体，智慧佛是显修德之用。  
前单明性体时 双非觉与不觉，今专约“修用”辨 故双许能觉自觉也。

- 能觉净心者，谓别有能觉者 觉于净心也。
- 净心自觉者，谓觉即心 心即觉也。

此中
- 能觉句 约性 即是始觉。约修 即是妙观察智。
- 自觉句 约性 即是本觉。约修 即是大圆镜智。

问意盖云：此之二觉 为是二耶？为是一耶？  
答曰：言义可开为二，言体则合而一。广如下文。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[辛二. 约修广释]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[壬一. 约迷真起妄 成不觉义]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸一. 明二熏]

<details><summary markdown='span'>
<b>此义云何。</b>
</summary>
若论自性清净心 本无觉与不觉。今约修明觉 而先言不觉者何耶。  
我辈凡夫 久在迷途 从来不觉。将欲导归觉路 必须先破迷因。所以先约迷真起妄说也。
</details>


<details><summary markdown='span'>
<b>谓一切诸佛本在凡时 心依熏变。</b>
</summary>
一切凡夫 本具自性清净心 为成佛种子。然此性虽在凡不改 而有随缘之能。以随缘故 为缘所熏 因熏而变。

变 即随缘之义，非其性体有变也。此理须认清。

夫心既随缘受熏。因缘有染净 熏变即有染净。可怜凡夫，眼所见者 无非妄色，耳所闻者 无非妄声，六根所对 多是染缘。
</details>


<details><summary markdown='span'>
<b>不觉自动。显现虚状。</b>
</summary>
当此之际 因一念不觉故 其心自动。动即真妄和合 转成阿赖耶识。由是而妄分能所，既有能见显现，遂有所见虚状。此即起信论 依不觉生三种细相之义也。

- 不觉：盖不觉即是根本无明，乃因地上之无明也，亦名迷理无明、迷心无明，又曰因中痴。(无明 为三毒中之痴。)本书名为子时无明、住地无明。子者 种子。子时者 种子力用显现之时。盖种子若不起现行 力用不显也。(子时无明 与下文果时无明 此二名 本于天亲菩萨十地经论。)
- 自动：即是业识，即阿赖耶识也。起信论名为业相。
- 显现：即是见分。起信名为能见相，亦曰转相。本书谓之似识种子。
- 虚状：即是相分。起信名为境界相，亦曰现相。本书谓之似尘种子。

由其從未悟故，不免依熏而變。由其但有性德未有修德，不覺念起妄為明覺。此明覺者即是無明。無明一動三細六粗遂具，名為顯現虗狀，所謂五陰六塵是也。
</details>


<details><summary markdown='span'>
<b>虚状者，即是凡夫五阴 及以六尘，</b>
</summary>
似识似尘 二种种子 本书复立总名曰 虚状种子。盖就其虚幻而言 则曰虚状。就其成种而言 则曰种子。若就其成果受报而言 则谓之虚状果。虚者 非实。相者 相状。

此不实之相状为何？就其粗而易见者言之 即凡夫之五阴六根六尘是也。
</details>


<details><summary markdown='span'>
<b>亦名似识似色似尘也。似识者 即六七识也。</b>
</summary>
- 似识：本书“受想行识”四阴为似识。(识阴中 六七二识力用最大。故本书似识二字 专约此二识为言。受想行为“遍行心所”。六七识起时 相应俱起。故本文虽但举六七识 而受想行己包在内。其余触作意等心所。以本文但举五阴 姑略之。)
- 似色似尘
  - 似色：名五根为似色。(意根摄入识内。)
  - 似尘：名六尘为似尘。
  - 似色似尘：即五阴中之色阴也。谓之阴者 覆障之义。五阴中 色阴所摄甚广。凡身心世界一切色法皆是。

四阴略解：
- 受阴：即受心所。此心所于根尘相对时 便能领纳摄受。
- 想阴：即想心所。能取境分剂 忆持不忘。
- 行阴：即行心所。迁流不息 犹如瀑流 前后相续。
- 识阴：即八识心王。
  - 前五识(眼耳鼻舌身)：虽具见闻等性 而无分别。
  - 第六识：其起分别作用 皆第六识功能也。第六识即意识。以了境为性相，通于善不善无记三性，与五十一心所 无不相应。
  - 第七识：梵名末那，即意也。以思量为性相。在凡夫位 恒审思量所执我相。于三性中 是有覆无记性摄。五十一心所与之相应者 共有十八种。
  - 第八识：即阿赖耶识，所谓藏识是也。功能摄藏种子。是无覆无记性。虽去后来先 作主人翁 而常为他力所牵。

皆言似者，一心所現虗妄影狀無實體故。塵即是色 不言可知。識即前六識及第七識。此七皆無別體，依心而起如水起波故也。此明根本無明熏變力也。
</details>


<details><summary markdown='span'>
<b>由此似识念念起时 即不了知似色等法 但是心作 虚相无实。以不了故 妄执虚相以为实事。</b>
</summary>
故吾人之从迷入迷 或转凡入圣 全仗六七两识之力。随净则为功首，随染即成罪魁。然统八识而言 固以六七识力用为大。若就六七识而判 则六识之力用更伟。故书中似识二字 虽双举六七 而说六识处偏多。以进修止观功夫 尤藉六识以为胜用也。

然则何故称为似识？谓此六七两识 在凡夫位中 不了唯心，起迷逐妄 无非虚幻，故谓之似。又此六七两识随缘熏变时 受想行三 实为助成。此三乃是心所 而非心王，因谓之似。至于色尘有即非有 名之曰似 其义易知。

何谓不了唯心？因凡夫不悟“常住真心 性净明体” 于受想行识念念发动时 即不了知“内外一切似色等法 但是一心所作”。(等者 等于似尘。不了 即果时无明。)夫彼似色等 皆是一心所现虚相 本无实体。以不了故 妄执虚相(即下文之妄想也。)以为实有。(即下文之妄境界。)如风动水成波 妄执波相 而不知全波是水也。所以佛在鹿苑初转法轮，先说苦、空、无常、无我，令知三界火宅 使生厌离。一时闻者 因了一切诸法无非虚妄 不生妄执，即得证道 成罗汉果。我辈凡夫 所以久沈苦海不能脱离者 无他，皆由内执识心为我、外执身为我所。妄执之时 即复还熏自性清净心。令此性净真心 全体变为我及我所，是之谓全真起妄、从迷入迷。遂致无始至今 以本具之佛性 流转五道 成为众生。是故世尊说为可怜悯者。然而全身是病 尚不自知。以不知故 虽遇良医说明 犹复将信将疑。殆哉殆哉。诚足悲已。

“不了”之义 与“不觉自动”之“不觉”二字不同。
- “不觉”是根本无明，本书谓之“子时无明”是也。
- “不了”乃枝末无明，即见思惑，亦名迷境无明、迷事无明，又曰缘中痴。本书谓之“果时无明”，盖果报上之无明也。

此科前半 明三细之生起，后半 (由此似识念念起时 至以为实事。)  
明由三细而有六粗之生起，即是子无明起现行 而成果无明也。
</details>


<details><summary markdown='span'>
<b>妄执之时，即还熏净心也。</b>
</summary>
末二句 则明果无明起现行 还熏净心 又成子无明也。(下科更详言之。)

因既成果，果复为因，因果相生，盖自无始以来从无间断。此众生之所以久在迷途也。悲夫。

“妄執”只是見思，亦名枝末無明。由此無明增上熏力，令本淨心錮蔽五濁 變作住地無明。此明枝末無明熏變力也。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸二. 出名相]

<details><summary markdown='span'>
<b>然似识不了之义 即是果时无明。亦名迷境无明。是故经言 于缘中痴。</b>
</summary>
果时无明：不觉为因 不了为果。以其不觉 所以不了也。此之无明 他书名为枝末无明。今曰果时者 谓如树所生果。果中有仁 仁复为种。用果时二字为名 即明其成果之时 已含有还复成种之理在。义甚精妙。

上科文云 不了似色等法。不了即是迷义。色即所迷之境也。故果时无明 亦名迷境无明。是故下引经为证。证成迷境之义也。盖一切境界 无非缘生。痴即不了。所以迷境无明 于缘中痴两名 立义正相同也。

先明似識不了之義。名為果時迷境。  
“無明”即界內十二因緣中無明支也。亦名為癡。以不了境虗故。於三漏中即無明漏。其餘見惑及三界思惑名為欲漏．有漏。
</details>

<details><summary markdown='span'>
<b>故似识妄执之义 即是妄想。所执之境 即成妄境界也。</b>
</summary>
次明“似識妄執之義 即是妄想”，所謂三界見思惑也。  
次明“所執之境 成妄境界”。心若不執，境界本虗也。

故字承上文而言。谓似识不了 必起执见。所以似识妄执之义 即是妄想。

而有能执 即有所执。其所执者 即成妄境界也。

此中似识不了 似识妄执。赅括起信论之“智、相续、执取、计名字、起业”五种粗相。“妄境界”即第六粗“业系苦相”也。

似识 本依他起性。若不计执 即圆成实性。亦有何病。病在不了耳。以不了故 于七识起思。于六识起想。于前五识起受。既有能执之妄想。便有所执之妄境。于是造业受苦 不得自在。若能了达凡所有相皆是虚妄 但是心作。则惑 业 苦 息。意识即转成无尘智。得大受用。如或未然。岂但造业受苦而已。且将由粗入细 果子相生。流转无尽。招苦遂无穷矣。
</details>


<details><summary markdown='span'>
<b>以果时无明熏心故 令心不觉。即是子时无明 亦名住地无明也。</b>
</summary>
次明迷境無明 還熏淨心。令彼淨心成不覺義。此以枝末無明 轉熏根本無明 成現行也。

由枝末之不了 熏成根本之不觉。六识念念分别、七识念念执我、八识即时时藏摄，而令性净真心 不能自觉。此明果无明熏成子无明也。如果中之仁 既不坏烂 即又生根发芽矣。  
</details>


<details><summary markdown='span'>
<b>妄想熏心故 令心变动。即是业识。</b>
</summary>
次明見思妄想 還熏淨心。令彼淨心 舉體變動。名為業識。此以六七識現行 轉熏阿梨耶識 成現行也。妄想熏成业识。
- 变：依熏而变。
- 动：不觉自动之动。

盖粗中妄想 即是似识妄执。(上文云：似识妄执之义 即是妄想是也 )以妄执故 而令净心举体变动 以成业识。  
此为六七现行 反熏第八而成现行。即三细中之第一业相是也。
</details>


<details><summary markdown='span'>
<b>妄境熏心故 令心成似尘种子。</b>
</summary>
又以妄境熏心即成似塵種子，謂阿梨耶中具有十一色法之種子故。妄境熏成境界相。  
粗中妄境 即五根六尘。名为似色似尘。  
今言似尘种子者 (似尘兼似色言。)谓由妄境界 熏第八识而成境界相。
此即三细中之第三现相 亦名相分是也。
</details>


<details><summary markdown='span'>
<b>似识熏心故 令心成似识种子。</b>
</summary>
以似識熏心即成似識種子，謂阿梨耶中具有前七識及諸心所之種子故。似识熏成能见相。  
粗中似识 指六七识 及受想行诸心所言。  
今曰种子 则熏第八识而成能见相矣。  
此即三细中之第二转相 亦名见分是也。似尘似识 既熏第八识成种。
</details>


<details><summary markdown='span'>
<b>此似尘似识二种种子 总名为虚状种子也。</b>
</summary>
雖有二種種子，同一虗狀 別無實體，不過全攬一心以為體耳。

此末句复出其总名曰“虚状种子”。既名种子 又名虚状者。以见相二分 皆由不觉自动而起 本来非实故也。

此科于解释名相中 兼释上科还熏净心 果复成子之义。须知粗既转细 病根愈深。拔除愈难。且由是而细复生粗。粗又转细。如环无端 何时得了。此南岳大师大乘止观之所由作也。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸三. 明互依]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[甲一. 先明因合而后成果]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[乙一. 先约六粗以明]

<details><summary markdown='span'>
<b>然此果时无明等，虽云各别熏起一法，要俱时和合 故能熏也。  
何以故？  
以不相离 相藉有故。  
若无似识 即无果时无明。  
若无无明 即无妄想。  
若无妄想 即不成妄境。  
是故四种俱时和合 方能现于虚状之果。  
何以故。以不相离故。</b>
</summary>
盖上科所云“以果时无明熏心故”以下四行文，虽明诸法各别生起，实则诸法相依不离 相藉而有 起必俱起。离即不能现于虚状之果矣。

前云 果時無明熏心 以為子時無明，妄想熏心 以為業識。似乎各別熏起。實必俱時和合 方成熏義。  
以似識等四 相藉而有 不相離故。當知現行熏起 非各別矣。

- 虚状果：即指凡夫五阴及以六尘。此约六粗，以明和合俱起也。
- 三细：无明业相、能见相、境界相。
- 六粗：智相、相续相、执取相、计名字相、起业相、业系苦相。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[乙二. 更推穷三细以明]

<details><summary markdown='span'>
<b>又复虚状种子 依彼子时无明住故。  
又复虚状种子 不能独现果故。</b>
</summary>
又色心虗狀種子 必依根本無明而住，必依業識而成現行之果。

- 虚状种子：即是见分相分。由于一念不觉转成业识而后有。故曰依彼子时无明而住。
- 果：虚状果。即指凡夫五阴及以六尘。此约六粗。
</details>


<details><summary markdown='span'>
<b>若无子时无明 即无业识。  
若无业识 即虚状种子不能显现成果。亦即自体不立。</b>
</summary>
虽由见相二分 生起六粗，然若无根本无明 即无业识，若无业识 则见相二分 自己尚不成立，何能现果乎？

- 果：虚状果。即指凡夫五阴及以六尘。此约六粗。
</details>


<details><summary markdown='span'>
<b>是故和合方现虚状果也。</b>
</summary>
此科推穷于三细 以明和合俱起 方能成果也。

既成果已 還具六七之似識，可以熏心 再成似識種子；還具十一色法之似塵，可以熏心 冥成似塵種子；還具虗妄果時無明，可以轉熏子時無明；還具妄執之妄想 可以轉熏業識。當知現種 更互相熏。亦必俱時和合，非各別矣。

由此可知：能执之妄想、所执之妄境，由于似识不了。而似识等种子 实依子时无明而住。(即是住地无明。地指心言。)足见心外无法。此吾人进修 所以先须悟得“常住真心 性净明体”也。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[甲二. 次明果成即还具因]

<details><summary markdown='span'>
<b>是故虚状果中 还具似识似尘虚妄无明妄执。  
由此义故 略而说之云 不觉故动显现虚状也。</b>
</summary>
无明等法既和合俱起方能现果，故果中即全具有此等诸法种子。此果子之所以相生不已。

此明“枝末、根本”二種無明 及前七第八，若現若種 皆必互依 而互熏也。

- 似识：六七识。
- 似尘：也包含似色。
- 虚妄：即指“似尘、似识”二种虚状种子。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸四. 结流转]

<details><summary markdown='span'>
<b>如是果子相生 无始流转 名为众生。</b>
</summary>
本來無非不覺、無非妄動、無非虗狀。果既生子，子復生果。無始流轉。豈於心外有少許實法哉？約迷真起妄 成不覺義竟。

- 果：见思烦恼，
- 子：根本烦恼。
- 无始：无时可指。盖欲言其最初之生相 而不可得也。

无论子时无明 即果时无明 当下之起处 亦莫寻其始相。现在尚且无始 何况最初之一念哉。噫。一念既动 直至现在 惑业苦三 流转生死。此众生之所以为众生也。

明得此科之理，当知染法熏心 心变为染，若净法熏心 心即变净。是故以菩萨法熏之 可成菩萨，以佛法熏之 即可成佛。所谓一声南无佛 皆已成佛道也。或看经、或听法、或念佛、或礼忏，即由六根门头 熏入八识田中 令成种子为因。从此由名字觉 发起现行 渐渐进修 而证究竟觉果。所谓以其始觉 合于本觉。此即返妄归真之要道也。其义下文广明。今约迷真起妄成不觉义已竟。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[壬二. 约返妄归真 具二觉义]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸一. 明能觉净心义]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[甲一. 名字觉]

<details><summary markdown='span'>
<b>後遇善友。為說諸法皆一心作 似有無實。聞此法已。</b>
</summary>
问曰。诸法既由心作。心本无相 一切诸法何自来耶？  
须知即由不了诸法“似有无实”来也。不了依他 而起执着。非有计有 迷以为实。所谓“迷真起妄”是也。

若不执着 当下无有。有即非有 本无真实。故曰“似有无实”。

有善根者 闻此法已。必起思惟。  
闻者 闻其名。闻慧也。  
思者 思其理。思慧也。  
然非修不证 故次“名字觉”而明“观行觉”。  
观行者 修慧也。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[甲二. 观行觉]

<details><summary markdown='span'>
<b>隨順修行。漸知諸法 皆從心作 唯虛無實。</b>
</summary>
随所闻之言 顺所言之理 修于观行，是为“随顺修行”。

如此渐渐增进。得伏果时无明 及诸妄想 而与所闻之法少分相应。了知一切诸法 果然如幻如化。如镜中花。如水中月。唯是一虚 本来无实 皆从心作。到此境界 则身心悦豫。四大轻安。是为名字觉成就。

凡真修行人 此等境界应当常有也。然此于本觉明妙境界 不过微露端倪而已。未能相似也。何以故。界内见思粗惑 尚未脱落故。故次明相似觉。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[甲三. 相似觉]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[乙一. 正明觉于通惑]

<details><summary markdown='span'>
<b>若此解成時 是果時無明滅也。</b>
</summary>
- 通惑、别惑
  - 通惑：为三界内凡夫之通病。所谓见思烦恼是也。
  - 别惑：为三乘圣人界外无明 不与凡共。所谓尘沙烦恼是也。
  - 修行人先除通惑、渐除别惑，方与常住真心性净明体渐渐相似，故曰“相似觉”也。
- 此：即指观行觉中“诸法心作 唯虚无实”而言。
- 解：知解。
- 解成：即是观行觉成就。上一科所说的观行位，只是渐知渐解。必其三障渐除、见思粗垢脱落，乃云“解成”。
- 果時無明：不了。以前在迷的时候 意识念念分别 不了似色等法但是心作 虚相无实。
</details>

<details><summary markdown='span'>
<b>無明滅故 不執虛狀為實。即是妄想及妄境滅也。</b>
</summary>
今修观行 了了证知诸法唯虚。则境迷既破 即是果时无明灭也。

果无明既灭 见惑粗垢先脱 无师智相似境界现前。然而思惑仍在也。必其证知我空 (“不执”即我空)，则能执之妄想(业障)、所执之妄境(苦障)随灭。

果无明灭 为小乘初果位、大乘圆初信位。  
妄想、妄境灭 为小乘罗汉位、大乘圆二信至十信位。  
此中所灭者 为界内见思正使。其习气及界外见思 于下科别惑中明之。
</details>


<details><summary markdown='span'>
<b>爾時意識轉 名無塵智。以知無實塵故。</b>
</summary>
正当“惑业苦”三障空时 意识即转为无尘智，即妙觀察智。  
名之为“智”而不名为“识”矣，何以故？向迷尘缘 执之为实。今则知无实尘 即为妙观察智相应品 故转名为无尘智。一切菩萨行门 皆以此智为枢机。即《心经》“照见五蕴皆空”之“照”字是也。
</details>



###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[乙二. 兼明渐除别惑]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[丙一. 出别惑之相]

<details><summary markdown='span'>
<b>虽然知境虚故 说果时无明灭。犹见虚相之有。  
有即非有 本性不生 今即不灭 唯是一心。  
以不知此理故 亦名子时无明。亦名迷理无明。  
但细于前迷事无明也。  
以彼粗灭 故说果时无明灭也。</b>
</summary>
本科可分三节明之。此为第一节。

不知虚相 有即非有。论其本性 本不生灭 唯是一心之所现起。以其不知此理 即是根本不觉。

“犹见虚相之有”的“见”、“有”二字 即是病根。此为“界内见惑习气”及“界外见惑”。
</details>
<details><summary markdown='span'>&nbsp;</summary></details>

<details><summary markdown='span'>
<b>又不执虚状为实故 说妄想灭。犹见有虚相 谓有异心。  
此执亦是妄想。亦名虚相。但细于前。  
以彼粗灭 故言妄想灭也。</b>
</summary>
第二节 谓虽不执虚状为实 说为妄想灭 然犹见有虚相 以为有异于清净之心。此亦妄执。亦是妄想。亦名虚相。
</details>
<details><summary markdown='span'>&nbsp;</summary></details>


<details><summary markdown='span'>
<b>又此虚境 以有细无明 妄想所执故 似与心异 相相不一。  
即是妄境。但细于前。以其细故 名为虚境。  
又彼粗相实执灭 故说妄境灭也。</b>
</summary>
第三节 谓既有细无明(即子时无明。言其细于果时无明也。)能执之妄想 谓有异心。即所执之虚境 似与心异 相相不一。即此便是妄境也。此中细无明 兼指起信三细中之业相。细无明妄想 及其所执之虚境 即是三细中之转相现相也。

此三节中 每节之末结之曰 以彼粗灭 故说果时无明灭云云。彼字即指上科，以明上科所言之灭 乃但灭其粗惑耳。(即界内之通惑。)

第二三节“犹见有虚相 谓有异心”及“似与心异 相相不一”则不但不知唯是一心而已。虽或知之 犹执虚相之有 谓有异心。能执既然 则所执即相相不一 似与净心有异矣。此中异字 即其执虚之根。即是心外取法。但细于前之执实耳。此皆“界内思惑习气”及“界外思惑”。

夫前在迷中 执有实体 是为六凡之通病，故粗。今则解成 但执有虚相 是为三乘之别惑，故细也。又见有虚相 即是法执。譬若上见有佛道可成 下见有众生可度 在凡夫视之 推为圣境矣。而佛眼观之 即是妄想。必其上求下化 无休无息 而不见其有。并不见之见 亦复都无。若其有见 便是妄想，便成妄境也。《金刚经》云：“以实无有法得阿耨多罗三藐三菩提 是故燃灯佛与我授记”；又云“我应灭度一切众生 灭度一切众生已 而无有一众生实灭度者”，即此理也。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[丙二. 明渐除之由]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[丁一. 因末验本]

<details><summary markdown='span'>
<b>以此论之。非直“果时迷事无明”灭息，“无明住地”亦少分除也。  
若不分分渐除者 果时无明不得分分渐灭。</b>
</summary>
谓根本细惑 (无明住地也，亦即子时无明)虽不与枝末粗惑(即果时无明)同灭，但粗惑既灭 细惑亦少分除。  
若不下 因末验本 略明其理，谓何以知其 少分除耶？  
盖果时无明 即是不了，子时无明 即是不觉。  
今既了达“诸法心作 唯虚无实”、圆解成就，非迷时全不觉知者可比。即此便是住地无明渐除之相。
</details>


<details><summary markdown='span'>
<b>但相微难彰 是故不说住地分灭也。</b>
</summary>
然今但说果时无明灭 而不说住地分除者 以其觉相甚微。未能全彰。故不说耳。
</details>


<details><summary markdown='span'>
<b>今且约迷事无明灭后 以说住地渐灭因由。即知一念发修已来 亦能渐灭也。</b>
</summary>
一念創始發修之時，謂從名字初入觀行也。觀行位中 亦即能知境虗 即有知境虗智 對治無明。又既知境虗 則不執虗狀為實。爾時麤想麤境被制伏故，不復熏心，但有“細無明 虗執及虗境”熏心而已，無明住地安得不分滅哉？又無明住地若不分滅，何由果時無明 任運先滅 而登圓信也？
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[丁二. 正明灭由]

<details><summary markdown='span'>
<b>此义云何。谓以二义因缘故 住地无明业识等 渐已微薄。  
二义者何。</b>
</summary>
</details>


<details><summary markdown='span'>
<b>一者 知境虚智熏心故 令旧无明住地习气及业识等渐除也。  
何以故。智是明法 性能治无明故。</b>
</summary>
- 知境虗智：即無塵智也。智治無明，令無明薄，是漸滅之緣。
  能熏之智是明 性能对治无明 故令原有之住地渐除。
  - 约迷境言 名为意识。
  - 在观行位 此识渐知诸法唯虚 转名知境虚智。
  - 至相似位 见思粗垢脱落 圆解成就 复转名为无尘智。

吾辈修行 宜常将所知之境虚道理 存于心中 反熏净心。盖知境虚是智。智乃明法如灯。无明则如暗。以灯照暗 无暗不明。古德云。千年闇室 一灯能照。可显智性能破无明之理。无明既破 尘暗即无。故转名无尘智也。
</details>


<details><summary markdown='span'>
<b>二者 细无明虚执及虚境熏心故 虽更起无明住地等 即复轻弱。不同前迷境等所熏起者。  
何以故。以能熏微细故 所起不觉 亦即薄也。</b>
</summary>
細無明熏所起輕弱，是漸滅之因。  
能熏之力轻弱 不同迷境力强 故新起之不觉亦薄。

- 细无明：即子时根本无明。
- 虚执：即上文见有虚相，此执亦是妄想者是。
- 虚境：即上文细无明妄想所执 以其细故 名为虚境者是。
- 细无明等能熏力弱 所起不觉即薄者，譬如暗主不为愚仆所耸 横暴即为损减是也。
</details>


<details><summary markdown='span'>
<b>以此义故 住地无明业识等 渐已损灭也。</b>
</summary>
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[丁三. 例后结前]

<details><summary markdown='span'>
<b>如迷事无明灭后 既有此义。</b>
</summary>
此义：指上文二义因缘而言。
</details>


<details><summary markdown='span'>
<b>应知一念创始发修之时 无明住地即分灭也。</b>
</summary>
谓于果时迷事无明灭后 既以有此二义故 住地无明等渐已微薄，即可例知未灭以前 (即观行位一念创始发修之时)，亦必有能熏之智分明 及能熏之无明分弱二义，而使无明住地分灭也。

一念創始發修之時，謂從“名字“初入”觀行“也。觀行位中 亦即能知境虗 即有知境虗智 對治無明。又既知境虗 則不執虗狀為實。爾時麤想麤境被制伏故，不復熏心，但有“細無明、虗執、虗境”熏心而已，無明住地安得不分滅哉？
</details>


<details><summary markdown='span'>
<b>以其分分灭故 所起智慧分分增明，故得果时 迷事无明灭也。</b>
</summary>
自一念创始发修以来，以住地分分灭故 所起智慧乃分分增明。無明住地若不分滅，何由果時無明 任運先滅 而登圓信也？

分分增明：谓自“观行觉”至“相似觉” 分分增进，遂由“知境虚智”转为“无尘智”。智是明法，故曰增明也。

行人修到相似位 为内凡位。从此更进 即转凡入圣，即是转入分真位。以南岳大师之功行 尚复谦示仅居铁轮（即“相似位“也，一名”六根清净位“）。可见由凡夫证入此位 实非易易。相似云者 言不过与常住真心相像而已，犹未证真也。故继此而明分真觉。分真者 分分证真，亦曰分证。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[甲四. 分真觉]

<details><summary markdown='span'>
<b>自迷事無明滅後，業識及住地無明漸薄故，所起虛狀果報 亦轉輕妙 不同前也。  
以是義故，似識轉轉明利，似色等法 復不令意識生迷。  
以內識生外色塵等 俱細利故，無塵之智倍明，無明妄想極薄 還復熏心。</b>
</summary>
- 迷事無明滅：正指十信位中三界見思正習俱盡也。
- 從此業識及住地無明漸薄：即圓十住乃至十地分分斷惑之相。
- 所起虗狀果報亦轉輕妙：即實報國土所有變易生死之相，不同前三界中分段故也。
</details>


<details><summary markdown='span'>
<b>復令住地無明業識習氣 漸欲向盡，所現無塵之智 為倍明了。  
如是念念轉轉熏習故，無明住地垂盡，所起無塵之智 即能知彼虛狀果報 體性非有。  
本自不生 今即無滅。唯是一心 體無分別。以唯心外無法故。此智即是金剛無礙智也。</b>
</summary>
- 漸欲向盡：即第十地相。
- 垂盡：即等覺相。
- 金剛無礙智：即金剛後心妙覺之無間道也。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[甲五. 究竟觉]

<details><summary markdown='span'>
<b>此智成已。即复熏心。  
心为明智熏故 即一念无明习气 于此即灭。</b>
</summary>
以异熟识(即第八识)中 尚有一分微细无明，所谓一念无明习气。
</details>


<details><summary markdown='span'>
<b>无明尽故 业识染法种子习气 即亦随坏。</b>
</summary>
此中明智 即金刚智。
</details>


<details><summary markdown='span'>
<b>是故经言：其地坏者 彼亦随坏。即其义也。</b>
</summary>
- 其地：無明習氣。
- 彼：業識染法種子習氣。

《八识规矩颂》中的“金剛道後異熟空”，此之謂也。

已上皆明能覺淨心之義。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸二. 明净心自觉义]

<details><summary markdown='span'>
<b>种子习气坏故 虚状永泯。  
虚状泯故 心体寂照。</b>
</summary>
上一大科“明能觉净心义“中讲的全是修证功夫，故分五科详谈。  
这一科“明净心自觉义“ 则  
&nbsp;&nbsp;&nbsp;&nbsp;证无别证 证于自心之本觉。  
&nbsp;&nbsp;&nbsp;&nbsp;觉无别觉 觉于自心之本具。  
&nbsp;&nbsp;&nbsp;&nbsp;具无别具 具于诸佛之自证。  
&nbsp;&nbsp;&nbsp;&nbsp;则唯一离名字相 离言说相 离心缘相 之真如本体是已。  
&nbsp;&nbsp;&nbsp;&nbsp;所谓全体是觉。全体是智。不可思议。

然此不可思议之全体 实具于吾人当下之一念。又极浅近。  
&nbsp;&nbsp;&nbsp;&nbsp;一念即是 非浅而何。  
&nbsp;&nbsp;&nbsp;&nbsp;当下即是 非近而何。

然则众生何不自证耶？无他。向外驰求故。  
若能彻底放下 回光返照 即可见其少分如如佛性。若欲证到全分 令智慧佛出生 即须从上观行功夫 步步修进，而相似（此位为转凡入圣之枢机），而分真（至此则超凡入圣矣），而究竟（即妙觉）。至于究竟 称为佛果 实亦不过复其本有之性而已。所谓“从来真是妄 今日妄皆真 但**复**本时性 更无一法新”是也。  
众生所以不能证者，所谓“动静理全是 行藏事尽非”是也。此众生与佛之别也。
</details>


<details><summary markdown='span'>
<b>名为体证真如。何以故。以无异法为能证故。即是寂照。无能证所证之别。</b>
</summary>
- 真如：须知从“名字觉”至“究竟觉” 皆是做一“复”字功夫耳。功夫做到究竟 则无明之种子习气尽坏。生灭虚状 永永泯息。唯一不生不灭净心真体。即寂即照，即照即寂，是名“真如”。
-	体证真如：到此地位 真如寂照 性体全彰。别无异法而为所证 所证即真如自体，故曰“体证真如”。
-	即是寂照：其别无所证者何故耶？因其本无异法而为能证 能证即自体寂照，故曰“即是寂照”。
</details>


<details><summary markdown='span'>
<b>名为无分别智。何以故。以此智外 无别有真如可分别故。</b>
</summary>
无分别智：既无能所 安有分别，故名为“无分别智”。
- 盖心缘永息，圆智现前。
-	灵峰曰：无分别智 即**大圆镜智**是也。
-	夫所以谓之无分别者，以此智寂而常照、照而常寂，唯一真如自体。并非此外别有真如为寂为照 而可为之分别故也。
</details>


<details><summary markdown='span'>
<b>此即是心显成智。智是心用 心是智体。体用一法。自性无二。故名自性体证也。</b>
</summary>
自性体证：盖此常寂常照之智 即是净心显成。故智用是心之用，心体即智之体。体用合一 非有二法也。以自性本无二故，故名为“自性体证”。  上文但言“体证”真如 今更加“自性”二字者，显其自性无二 非别有体也。

前“双许二义“科中，”觉于净心“、”净心自觉“ 虽言二义 体无别也。
- “觉于净心“义 是明其以“始觉”合于“本觉”。实则始本二觉 唯一净心自觉所显 本无二体。
- 前面所提到的“一念发修已来 (根本不觉)亦能渐灭”，又云“应知一念创始发修之时 无明住地即分灭也” 即本此理。盖“一念发修“ 即是发觉初心。
-	《起信论》云：“依本觉故 而有不觉。依不觉故 说有始觉。“
-	今既发觉 非其不觉迷根。已呈破裂而何。但约修证功夫 非觉彻心源 不名究竟。觉未究竟 尚以金刚无碍智为能证 清净真如为所证 而有能觉所觉之分。若金刚道后 住地无明尽坏。则始本合一 唯一常住真心性净明体 更无分别。故今于究竟觉后 明净心自觉文中 方出无分别智之义也。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[辛三. 举喻结成]


<details><summary markdown='span'>
<b>如似水静内照。照润义殊 而常湛一。何以故？照润润照故。</b>
</summary>
上来所明觉于净心 净心自觉。二义一体之理 恐或未了。故更举喻显之。

喻中言水静内照者。谓动水不能内照 必水澄静相 方起照用。以喻凡夫 自不觉自动以来 昏扰扰相 岂能自照。必其一念发修 具有觉心 方起内照之功也。

- 照润义殊：谓水有二义。
  - 一照义。是用。照者水之功能。故曰用也。
  - 二润义。是体。润者水之湿性。故曰体也。
  - 然照润之义虽殊 而常湛一。
  - 湛一：清净不二。
- 何以故？照润润照故：释成湛一。
  - 照润润照：照而常润，润而常照，故常湛一也。
</details>


<details><summary markdown='span'>
<b>心亦如是。寂照义分 而体融无二。何以故？照寂寂照故。</b>
</summary>
此句是法合，谓心亦具二义。  
一寂义。是体。心本非动。故是体也。  
一照义。是用。内起觉照。故是用也。  

吾人依寂义修妙止。依照义修妙观。所谓全修在性 全性起修是也。故寂照之义虽分 而体融无二。

“何以故？照寂寂照故。”：释成无二。照寂寂照者，照而常寂、寂而常照，故无二也。
</details>


<details><summary markdown='span'>
<b>照寂顺体。寂照顺用。</b>
</summary>
夫照而常寂 顺体而言。寂而常照 顺用之词。实则用者即体之用。体者即用之体 以用即体故。
</details>


<details><summary markdown='span'>
<b>照自体 名为觉于净心。  
体自照 即名为净心自觉。</b>
</summary>
内照者 内性自照。谓内照自性 非向外驰。即觉于净心义。  
亦照起内性 不由外来。即净心自觉义。

所以照寂 即是照其自体。名为觉于净心。  
以体即用故。所以寂照 即是本体自照。名为净心自觉也。
</details>


<details><summary markdown='span'>
<b>故言二义一体。</b>
</summary>
故言觉于净心 净心自觉 似有二义 实则唯一净心之体耳。岂有二哉。
</details>


<details><summary markdown='span'>
<b>此即以无分别智为觉也。</b>
</summary>
此觉于净心 净心自觉 所以同名为觉者，即以其觉智本无分别之故。故名为无分别智耳。
</details>


<details><summary markdown='span'>
<b>净心从本已来 具此智性。不增不减。故以净心为佛性也。此就智慧佛以明净心为佛性。</b>
</summary>
然无论圣凡 自性清净心中 从本已来 莫不具此无分别智之性。在圣亦不增 但复之耳。在凡亦不减 特在缠耳。以复其本性故 名为智慧佛。以本性在缠故 名之为佛性也。

上来南岳不惮劳苦 反复详辨者 盖欲闻者明此本具在缠之理耳。夫知此智本具 岂可妄自菲薄。又知佛性在缠 即当努力修证。大众须向自性领会 莫负大师婆心。又觉至究竟 名智慧佛。究竟以下皆名佛性。若仅知名字 而不一念发修。则仍执迷未悟 毫无觉心。仍即随业流转。以能成佛之智性 而令随业流转 可惜可惜。大众急宜觉悟 令智慧佛出生 勿负自性也。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;[庚二. 辨报应佛性]

<details><summary markdown='span'>
<b>又此净心自体 具足福德之性。及巧用之性。复为净业所熏 出生报应二佛。故以此心为佛性也。</b>
</summary>
<u>澫益大师《大乘止观法门释要》</u>：  
福德性出生報佛。通於自他受用。  
巧用性出生應佛。具足勝劣形儀。  
皆由淨業所熏。此報應佛性不外於淨心也。

<u>谛闲法师《大乘止观述记》</u>：  
佛有法报应三身。而此之三身 一切众生清净心中 无不本来具足。如上科所明智慧佛性 修之至究竟觉位 即出生法身佛也。此科则明净心自体 复具足福德之性。及巧用之性。是故六度万行 广修福德 因之而出生报身佛矣。善巧智用 回向众生 因之而出生应身佛矣。然自性清净心 虽具足报应二佛性。若不以净业熏之 二佛亦不出生。净业者 佛界清净之业也。凡一切佛法 皆为净业。以净土宗言之 如观想 如持名 如礼拜 以及观经所说之三福净业皆是也。  
夫修净宗者。初以净念熏其染念 即是观行报应佛出生。便生极乐凡圣同居土。  
恳切执持 渐至一心不乱 则无明不破自破。迷境烦恼 任运脱落。即相似报应佛出生。便生极乐方便有余土。  
念至无念而念 念即无念 以念佛心 入三摩地。则豁破无明 即分真报应佛出生。便生极乐实报庄严土也。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;[庚三. 辨出障佛性]

<details><summary markdown='span'>
<b>又复不觉灭故 以心为觉。  
&nbsp;&nbsp;&nbsp;&nbsp;&nbsp;&nbsp;&nbsp;动义息故 说心不动。  
&nbsp;&nbsp;&nbsp;&nbsp;&nbsp;&nbsp;&nbsp;虚相泯故 言心无相。  
然此心体 非觉非不觉。非动非不动。非相非无相。  
虽然。以不觉灭故 说心为觉亦无所妨也。  
此就对治出障心体 以论于觉。不据智用为觉。</b>
</summary>
雖復非覺非不覺等。而以不覺滅故不妨說覺。此果頭法身佛性不外於淨心也。

出障者。破妄境出报障。破业识出业障。破无明出烦恼障。三障既出 成智慧佛。即妙极法身也。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;[庚四. 辨平等佛性]

<details><summary markdown='span'>
<b>又复净心本无不觉 说心为本觉。  
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;本无动变 说心为本寂。  
&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;本无虚相 说心本平等。  
然其心体 非觉非不觉。非动非不动。非相非无相。  
虽然。以本无不觉故 说为本觉 亦无所失也。  
此就凡圣不二 以明心体为如如佛。不论心体本具性觉之用也。</b>
</summary>
雖復非覺非不覺等。而以本無不覺故亦不妨說為本覺。此在纏法身佛性凡聖不二亦惟一淨心也。

此两科文中，如：对不觉灭而说为觉、对动息而说不动、对虚相泯而说无相，以及对本无不觉 说为本觉、对本无动变 说为本寂、对本无虚相 说心平等，皆是**对待用义**。

大众须知。无论讲经看经听经 皆须因言悟性。乃得真实受用。若着文字相。虽令辩如悬河 与自性毫无干涉。即与佛法毫不相应。切宜戒之。不可拘文牵义 妄生偏执。

又须知：本性上离四句、绝百非；本无言说，不可思议。  
然为四悉檀故，亦何妨说觉说不觉、何妨思、何妨议耶。但须离文字即文字 即文字离文字始得耳。

四悉檀：普遍法施，以成就众生。
- 悉：普遍。
- 檀：檀那，翻为布施。
- 如来说法 不外四种。
  - 一、世界悉檀：随顺世情 令生欢喜故。
  - 二、为人悉檀：对机而说 令起正信故。
  - 三、对治悉檀：应病与药 令得法益故。
  - 四、第一义悉檀：说诸法实相 令入圣道故。
</details>

###### &nbsp;&nbsp;&nbsp;&nbsp;[己三. 释余疑]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;[庚一、释执性废修疑]

<details><summary markdown='span'>
<b>问曰。若就本无不觉 名为佛者。凡夫即是佛。何用修道为。</b>
</summary>
此躡上"平等法身義"而起疑也。

凡经教中释疑之文 皆是度人要术。治病良方。夫愚者安愚 尚少疑病。惟聪明人 疑病最多。且不易治。尔诸大德。发起大心 为自度度人故 即须明理除疑。譬如知方识病 其病自除。此四科文 皆南岳自设问答 苦心度世之良方也。其谛听之。

上文明如如佛中云“本无不觉 说为本觉”，此乃依体立说 称理之谈耳。闻者不察。自谓己悟本性。我即是佛。何须修证。误矣误矣。此极大极险之病也。

古德云：“执性废修 如贫士拾豪家之券；着事迷理 类童蒙读古圣之书。” 此言“着事迷理” 远胜于“执性废修”也。盖童蒙读书 虽不明理 果能熟读 功不唐捐。如愚夫愚妇。只知老实念佛。毫不明净土义理。然能至诚恳切 决定往生。若念至一心不乱 便即暗与道合。彼聪明人谈玄说妙 自以为深通佛理矣。而胸中横有唯心自性之说。不着相之见。遂致佛亦不念。念亦不诚。或虽念而不发愿。如此即永无往生之日。以视愚人但重事相 居然成就者 相去天渊。譬如贫士 拾得豪富财产契券。不觉大喜 据为己有。殊不知产属原主。徒得空券 毫无实益。经云。如数他家宝 自无半钱分。此是执性废修者 覆车之鉴也。
</details>


<details><summary markdown='span'>
<b>答曰。
若就心体平等 即无修与不修。成与不成。亦无觉与不觉。  
但为明如如佛故 拟对说为觉也。</b>
</summary>
所谓真如界内 本无生佛之假名。体绝对待 无可言说。但为明如如之体。强为拟对说名觉耳。非谓凡夫即是佛也。

答中先明擬對說覺。則如如佛但是修之所顯。非是修之所成。
</details>


<details><summary markdown='span'>
<b>又复若据心体平等 亦无众生诸佛与此心体有异。  
故经偈云：心佛及众生 是三无差别。
</b>
</summary>
“心佛及众生 是三无差别”，是引《华严经》偈 以明平等之理。然经偈实亦兼约理事。盖此偈本有八句。云：

心造诸如来 及种种五阴。  
一切诸法中 无法而不造。  
如心佛亦尔 如佛众生然。  
心佛及众生 是三无差别。

既云心造 非事修而何。或谓心是能造。佛众生是所造。既有能所 云何是无差别义。要知心为能造 则佛与众生为所造。佛为能造则心与众生为所造。(佛造众生 如随类应现 广度群品是也。)众生为能造 则心佛为所造。各各互为能所 此之为无差别也。此义我荆溪九祖辨之详矣。
</details>


<details><summary markdown='span'>
<b>然复心性缘起法界法门 法尔不坏。故常平等。常差别。</b>
</summary>
次明平等不礙差別。由有平等差別二義。方成心性緣起法界法門。平等則六而常即。差別則即而常六。知平等故不生退屈。知差別故不生上慢也。

天台家立六即之义 甚为精要。不可不知。六即者。所谓理即 名字即 观行即 相似即 分证即 究竟即是也。众生本来是佛者 理即佛耳。但知名义 是名字即佛耳。必须从此进修。由观行即而至究竟即 方成佛果。汝既悟知名义 则悟后。正好修行。何云不修耶。又六即者。
- 若约理言 则六而常即。即本文答中**常平等**义。所谓心佛众生 三无差别。明乎此令人不生退屈。
- 若约事言 则即而常六。即本文答中**常差别**义。所谓流转名众生 返源名为佛。明乎此令人不起上慢。

- **缘起**者 遇缘而起。
- **法界**者 即理法界。事法界。
- **法尔**者 天然也。
- **不坏**者 理不坏事。事不坏理也。  
  不坏含有二义:
  - 以理事不相坏故 则全理成事。全事即理。故常平等。
  - 以理事各不坏故 则理仍是理。事仍是事。故常差别。
- 此非人造。实属天然。故曰**法尔不坏**。盖当下一念心之性 本是随理事法界而起之法门。所以心性常平等常差别也。
</details>


<details><summary markdown='span'>
<b>常平等故。心佛及众生 是三无差别。  
常差别故。流转五道 说名众生。反流尽源 说名为佛。</b>
</summary>
- 流转：随生死流 轮转五道。
- 反源：逆生死流 反溯其源。(喻由观行进修 而至究竟。)  
  起信论云：“觉心源故 名究竟觉”是也。
</details>


<details><summary markdown='span'>
<b>以有此平等义故 无佛无众生。  
为此缘起差别义故 众生须修道。</b>
</summary>
学人明得平等义尤须明差别义。以有此差别义故 所以众生必须修道。若不修道 永远是众生。

何名为佛耶？若以净宗念佛法门言之，
- 唯心净土 自性弥陀 所谓**理即**也。
- 闻得一心不乱 信愿往生等道理 **名字即**也。
- 发心初念 **观行即**也。
- 由此念念不已 至于念空真念。则由**相似即**而达**分证即**矣。

总之事修即理性之事修。理性乃事修之理性。切不可执性废修 自误误人也。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;[庚二、釋本有不覺疑]

<details><summary markdown='span'>
<b>问曰。云何得知心体本无不觉。</b>
</summary>
- 前問云何知此真心非是不覺。將謂真心全體不覺。故以無明滅時應無真心答之。
- 此問云何得知心體本無不覺。將謂真心具有不覺。覺與不覺二體並存。故以聖應不覺凡夫應覺答之。

初疑本无不觉。虽已于前广辨文中发问 然问意不同。如释要所明 前疑全体不觉 今疑双具觉与不觉是也。故其疑意。实趋重于第二问中”若无不觉 云何言灭”、“若无不觉 即无众生”二语。
盖疑情实由上文常差别义生起。意谓既常差别 必是心性常有不觉。而前云本无不觉 云何得知心体本无不觉耶。故释要科目 标为“释本有不觉疑”者 因此。
</details>


<details><summary markdown='span'>
<b>答曰。若心体本有不觉者。圣人证净心时 应更不觉。凡夫未证 得应为觉。既见证者无有不觉 未证者不名为觉 故定知心体本无不觉。</b>
</summary>
凡夫不得证知平等之体者无他。由于迷情不觉 违体起用。以致本是一体 谓为有异。此正对机开示之语。盖谓因迷始有不觉耳。非本有也。因迷而有 是虚妄有。故能证灭。若心体本来实有不觉者 即不能灭。则圣人证觉果时应更不觉。既是觉果还同不觉 等于凡夫。是彼凡夫 得名为觉矣。岂不谬哉。既见证者无有不觉 彼未证者不名为觉 可知不觉因迷始有。有即非有。所以定知心体本无不觉也。
</details>

<details><summary markdown='span'>&nbsp;</summary></details>

<details><summary markdown='span'>
<b>问曰。圣人灭不觉故 得自证净心。若无不觉 云何言灭。又若无不觉 即无众生。</b>
</summary>
<u>澫益大师《大乘止观法门释要》</u>：  
次復躡起一問。意謂聖已滅不覺故應無更起不覺之理。然因中若無不覺。何須言滅。又既無不覺。何名眾生。

<u>谛闲法师《大乘止观述记》</u>：  
第二问 紧蹑上文生起。一曰若无不觉 云何言灭。二曰若无不觉 何来众生。至此则疑情全吐。执见益坚矣。
</details>


<details><summary markdown='span'>
<b>答曰。前已具释 </b>
</summary>
答中 就平等差别二义 作三番释破。可约三义显之。
</details>

<details><summary markdown='span'>&nbsp;</summary></details>

<details><summary markdown='span'>
<b>心体平等 无凡无圣。故说本无不觉。  
不无心性缘起 故有灭有证。有凡有圣。</b>
</summary>
<u>澫益大师《大乘止观法门释要》</u>：  
初一番約心體說平等。約緣起說差別。

<u>谛闲法师《大乘止观述记》</u>：  
一、体无 用有
- 夫平等心体 觉且无名 何况不觉。故以无凡无圣 而说本无不觉。是为**体无**。此约平等义 说非觉非不觉也。
- 然缘起法门 随净成觉。染成不觉。故有灭有证 有凡有圣。是为**用有**。此约差别义 说有觉与不觉也。
</details>

<details><summary markdown='span'>&nbsp;</summary></details>

<details><summary markdown='span'>
<b>又复缘起之有 有即非有。故言本无不觉。  
今亦无不觉。然非不有。故言有灭有证 有凡有圣。</b>
</summary>
<u>澫益大师《大乘止观法门释要》</u>：  
次一番單約緣起中即具平等差別二義。

<u>谛闲法师《大乘止观述记》</u>：  
二、实无 虚有
- 虽然。譬如劳目成眚 幻起空花。所以有即非有。是为**实无**。此约缘起 说本无不觉也。
- 然既无明风动 性海波翻。不无非有现有 是为**虚有**。此约缘起 说有凡圣有证灭也。
</details>

<details><summary markdown='span'>&nbsp;</summary></details>

<details><summary markdown='span'>
<b>但证以顺用入体 即无不觉。故得验知心体本无不觉。  
但凡是违用 一体谓异。是故不得证知平等之体也。</b>
</summary>
<u>澫益大师《大乘止观法门释要》</u>：  
第三番明平等中差別之由。由於違順二用而體實平等也。

<u>谛闲法师《大乘止观述记》</u>：  
三、 顺无 违有
- 又复若其顺性起修 证入本体 则成圆满大觉。是为**顺无**。此约顺用入体 明本无不觉也。
- 但因背觉合尘 流转迷途 遂致不认家宝。是为**违有**。此约违体起用 故有不觉也。

明此三义。则心体本无不觉 尚复何疑哉。
总之吾人闻法 是因病求药。不可执药成病。其关键要在销归自性。得意忘言而已。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;[庚三. 释自然因缘疑]

<details><summary markdown='span'>
<b>问曰。心显成智者。为无明尽故 自然是智。为更别有因缘。</b>
</summary>
問中具有雙計。自然是智即計自然。別有因緣即計因緣。
</details>


<details><summary markdown='span'>
<b>答曰。此心在染之时 本具福智二种之性不少一法。与佛无异。但为无明染法所覆故 不得显用。  
后得福智二种净业所熏 故染法都尽。  
然此净业除染之时 即能显彼二性 令成事用。  
所谓相好 依报一切智等。智体自是真心性照之能。智用由熏成也。</b>
</summary>
答中二番雙破：  
- 初云本具福智二性。即非因緣。染覆不顯即非自然。
- 次云二種淨業所熏。即非自然。顯彼二性令成事用。即非因緣也。

體是性炤之能。用由熏成。可謂全性起修。全修在性。超諸戲論者矣。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;[庚四. 释无明心性疑]

<details><summary markdown='span'>
<b>问曰。心显成智 即以心为佛性。心起不觉 亦应以心为无明性。  
答曰。若就法性之义论之。亦得为无明性也。是故经言。明与无明其性无二。无二之性 即是实性也。</b>
</summary>
智如水。無明如冰。水以濕為性。冰亦以濕為性。若知濕性無二。則水與冰徒有名字。惟濕為實性耳。然就取用義強。但云水濕可耳。何必言冰濕哉。又既知冰性元濕。則決不離冰覔水。亦決不執冰為水矣。

已上釋佛性竟。
</details>

##### [丁四. 法身]
###### [戊一. 标名示义]

<details><summary markdown='span'>
<b>问曰。云何名此心以为法身。  
答曰。法以功能为义。身以依止为义。</b>
</summary>
答中先明隨染法身。後明隨淨。  
法身中乃具明染淨二分 性元非二。以結前起後也。

染法淨法  
&nbsp;&nbsp;&nbsp;&nbsp;俱名為法。以俱有功能故。  
&nbsp;&nbsp;&nbsp;&nbsp;俱名為身。以俱為依止故。
</details>

###### [戊二. 隨染法身]
###### &nbsp;&nbsp;&nbsp;&nbsp;[己一. 功能]

<details><summary markdown='span'>
<b>以此心體有隨染之用 故為一切染法之所熏習。  
即以此心隨染故 能攝持熏習之氣。復能依熏顯現染法。</b>
</summary>

</details>

###### &nbsp;&nbsp;&nbsp;&nbsp;[己二. 依止]

<details><summary markdown='span'>
<b>即此心性能持能現二種功能。及所持所現二種染法。皆依此一心而立。與心不一不異。</b>
</summary>
以此心性 能持能現 二種功能。及所持所現 染淨二法。與心不一不異故。
- 能持 即業識種子。
- 能現 即業識現行。
- 所持 即染法種子。
- 所現 即染法現行。

種不是現。現不是種。能不是所。所不是能。故言不一。  
離心無種。離心無現。離心無能。離心無所。故言不異。

</details>


###### &nbsp;&nbsp;&nbsp;&nbsp;[己三. 结成]

<details><summary markdown='span'>
<b>故名此心以為法身。</b>
</summary>
既法法皆心。故心是法身也。
</details>


###### [戊三. 明染即净]
###### &nbsp;&nbsp;&nbsp;&nbsp;[己一. 二赖耶识 体一用异]

<details><summary markdown='span'>
<b>此能持之功能 與所持之氣和合故。名為子時阿梨耶識也。  
依熏現法之能 與所現之相和合故。名為果報阿梨耶識。  
此二識 體一用異也。</b>
</summary>
能持持於所持之氣即是種子。故名**子時阿梨耶識**。
- 氣者氣類也。

能現現於所現之相即是現行。故名**果報阿梨耶識**。
- 相者相狀也。

現行亦熏種子。種子亦熏現行。約熏現義名為種子。約熏種義名為現行。故曰**體一用異**。
</details>


###### &nbsp;&nbsp;&nbsp;&nbsp;[己二. 牒染标净 明有二分]

<details><summary markdown='span'>
<b>然此阿梨耶中 即有二分。  
一者染分。即是業與果報之相。  
二者淨分。即是心性及能熏淨法。</b>
</summary>
已上但約隨染明法身也。

然阿梨耶中不惟具足染分。亦復具足淨分。
</details>


###### &nbsp;&nbsp;&nbsp;&nbsp;[己三. 染净无二 依如来藏]

<details><summary markdown='span'>
<b>名為淨分。以其染性即是淨性 更無別法。  
故由此心性為彼業果染事所依。故說言生死依如來藏。即是法身藏也。</b>
</summary>
以染淨二性更無別法。染性即淨性故。

但迷時則為業果染事所依。妄成二死。  
悟時顯發無漏性功德法。具足淨用耳。
</details>


###### [戊四. 隨淨法身]
###### &nbsp;&nbsp;&nbsp;&nbsp;[己一. 功能]

<details><summary markdown='span'>
<b>又此心體 雖為無量染法所覆。即復具足過恒河沙數無漏性功德法。
為無量淨業所熏故。此等淨性 即能攝持熏習之氣。復能依熏顯現諸淨功德之用。</b>
</summary>

</details>


###### &nbsp;&nbsp;&nbsp;&nbsp;[己二. 依止]

<details><summary markdown='span'>
<b>即此恒沙性淨功德。及能持能現二種功能。并所持所現二種淨用。皆依此一心而立。與心不一不異。</b>
</summary>
</details>


###### &nbsp;&nbsp;&nbsp;&nbsp;[己三. 结成]

<details><summary markdown='span'>
<b>故名此心為法身也。</b>
</summary>
</details>

##### [丁五. 如来藏]

<details><summary markdown='span'>
<b>問曰：云何復名此心為如來藏。  
答曰：有三義。一者能藏名藏。二者所藏名藏。三者能生名藏。</b>
</summary>
能藏、所藏、能生 並是藏義。  
能藏雙約在纏出纏言之。  
所藏單約在纏言之。  
能生直約現前一念言之。
</details>

###### [戊一. 能藏名藏]

<details><summary markdown='span'>
<b>所言能藏者。復有二種。  
&nbsp;&nbsp;&nbsp;&nbsp;一者如來果德法身。  
&nbsp;&nbsp;&nbsp;&nbsp;二者眾生性德淨心。  
並能包含 染淨二性 及染淨二事 無所妨礙。故言能藏名藏。  
藏體平等名之為如。  
平等緣起目之為來。  
此即是能藏名如來藏也。</b>
</summary>

</details>

###### [戊二. 所藏名藏]


<details><summary markdown='span'>
<b>第二所藏名藏者。  
即此真心 而為無明㲉藏所覆藏。故名為所藏也。  
藏體無異無相 名之為如。  
體備染淨二用 目之為來。  
故言所藏名藏也。</b>
</summary>

</details>


###### [戊三. 能生名藏]

<details><summary markdown='span'>
<b>第三能生名藏者。  
如女胎藏 能生於子。此心亦爾。  
體具染淨二性之用。故依染淨二種熏力。能生世間出世間法也。  
是故經云。如來藏者。是善不善因。  
又復經言。心性是一。云何能生種種果報。  
又復經言。諸佛正遍知海從心想而生也。  
故染淨平等名之為如。  
能生染淨目之為來。  
故言能生名如來藏也。</b>
</summary>

</details>

##### [丁六. 法界]

<details><summary markdown='span'>
<b>问曰。云何复名净心以为法界。  
答曰。法者 法尔故。界者 性别故。以此心体 法尔具足一切诸法。故言法界。</b>
</summary></details>

##### [丁七. 法性]

<details><summary markdown='span'>
<b>问曰。云何名此净心以为法性。  
答曰。  
法者 一切法。性者 体别义。以此净心有差别之性 故能与诸法作体也。  
又性者 体实不改义。以一切法 皆以此心为体。诸法之相 自有生灭 故名虚妄。此心真实 不改不灭 故名法性也。</b>
</summary>
初一釋約不變隨緣差別性。次一釋約隨緣不變真實性也。
</details>

<details><summary markdown='span'>&nbsp;</summary></details>

<details><summary markdown='span'>
<b>其余实际实相等无量名字 不可具释。上来释名义竟。</b>
</summary>
實者真實。際者邊際。心外無法。法唯是心。無邊際故名為實際。無妄想故名為實相。等者等餘法住法位及中實理心一實境界等諸名字也。
</details>

#### [丙三. 辨體狀]

<details><summary markdown='span'>
<b>次出體狀。  
所言體狀者，就中復有三種差別：  
一舉離相以明淨心，  
二舉不一不異以論法性，  
三舉二種如來藏以辨真如。  
雖復三種差別，總唯辨此淨心體狀也。
</b>
</summary>
復有三別等是標科，總唯辨此句是略指也。

或問。何意三種差別以辨淨心體狀。  
答曰。淨心體狀不可名言。諸相即是非相故明離相。若計有相可離則非不異。若計相即是心又非不一。今言不一不異即是離於一異相也。然雖離一異相。不得再計非一非異之相。須知淨心不一不異。而一亦淨心異亦淨心。約一即是如實空義。約異即是如實不空義也。以此三義求之而淨心體狀庶可會矣。
</details>

##### [丁一. 舉離相以明淨心]
###### [戊一. 正明淨心離相]
###### &nbsp;&nbsp;&nbsp;&nbsp;[己一. 明净心是自觉圣智所知 本难言说]

<details><summary markdown='span'>
<b>第一明离相者。此心即是第一义谛真如心也。</b>
</summary>
初两句总标。  
所離之相謂四句百非。

- **此心**者 即自性清净心也。
- 离四句绝百非 无相不相 名**第一义**。
- 真实不虚 名之为**谛**。
- 不妄不变 名为**真如**。

吾人心体本来如是 故曰此心即是第一义谛真如心。

文殊菩萨曰。法筵龙象众 当观第一义。  
须知诸佛菩萨 历代祖师 说法弘经。皆是以文字语言为方便法门 藉以显此第一义谛。而文字语言 乃第二义 非第一义也。是故今日法众 闻此大乘止观曲示心要法门。若不即文字离文字 何能明得第一义谛。昔我释迦说法四十九年 而曰未曾说着一字。即是令凡夫离去名字言说心缘之相 乃能领会第一义谛耳。  
维摩经中 三十二大士说不二法门。及至维摩 默然无说。文殊曰。此真不二法门也。亦是此意。
</details>

<details><summary markdown='span'>
<b>自性圆融。体备大用。</b>
</summary>
自性圓融 則不可以諸相取。  
體備大用 又不可以寂滅求。

实际理地 不染一尘。佛事门中 不舍一法。得意者说亦是。不说亦是。何以故。自性圆融故。体备大用故。

**圆融**者 空假中三谛圆融。  
若偏空 偏假 但中 皆非圆融也。  
圆融即是第一义谛。  
若约教而论。非圆非融是藏教。融而不圆是通教。圆而不融是别教。即圆即融 为圆教也。  
约自性言。竖穷横遍 无不赅罗曰圆。无罣无碍 自在解脱曰融。

**体备大用**者 所谓具足过恒沙无漏性净功德是也。
</details>

<details><summary markdown='span'>
<b>但是自觉圣智所知 非情量之能测也。</b>
</summary>
然此圆融之自性 体备之大用 惟独圣人转识成智 净心自觉之所证知。本非业深障重之凡夫 用其识情度量 所能窥测。  
圆觉经云。以轮回心 起轮回见。入于如来大寂灭海 终不能至。即此理也。  
近世哲学 不外情量。若欲用彼法门以测佛法 是南辕而北辙也。不可不知。

昔有僧问师 如何是本来面目。  
师曰。离四句。绝百非。  
又请的指西来大意。  
师曰。汝须放下着。谓须放下心意识也。  
若用识情格量 云何能知西来大意。即云何能知净心。
</details>

<details><summary markdown='span'>
<b>故云 言语道断。心行处灭。不可以名名。不可以相相。</b>
</summary>
盖本来面目 直是不可思议。
- 不可议者 言语道断。口欲言而词丧 不可以名言名之也。
- 不可思者 心行处灭。心欲缘而虑亡 不可以相状相之也。

古人悟道时有云。一念不生全体现。六根纔动被云遮。故欲本来面目全体显现 正须于不思不议一念不生之际 惺然自证。
</details>

<details><summary markdown='span'>
<b>何以故。心体离名相故。  
体既离名 即不可设名以谈其体。  
心既绝相 即不可约相以辨其心。  
是以今欲论其体状 实亦难哉。</b>
</summary>
何以故。心体本来离名绝相故。  
既无名相 云何可用名相以谈心体。  
然则今欲强言心体相状 岂不甚难哉。
</details>

###### &nbsp;&nbsp;&nbsp;&nbsp;[己二. 明于无可言说中 唯可说其所離之相]

<details><summary markdown='span'>
<b>唯可说其所离之相 反相灭相而自契焉。</b>
</summary>
- **反相**是即流以寻源。即生灭之流 溯不生灭之源也。谓正于起心动念时 当下回光返照。究其起处。宗下参父母未生以前 即是反相功夫。
- **灭相**是停波以得水。波喻妄想。水喻净心。波停水静 喻妄想灭则净心显。所谓不思善。不思恶。正恁么时,  当下领会。夫善恶一切不思 即诸相灭矣。

曰反曰灭 即是离相功夫。诚以净心无可言说。惟有反相灭相 离之罄尽 以自契悟耳。
</details>

<details><summary markdown='span'>
<b>所谓此心从本已来 离一切相。平等寂灭。</b>
</summary>
何以故。此心本来离一切相 平等寂灭故。

- **平等**者 无相不相。
- **寂灭**者 即此无相不相之名言 亦不可得。

法华经云。诸法寂灭相 不可以言宣是也。
</details>


<details><summary markdown='span'>
<b>非有相 非无相 非非有相 非非无相 非亦有相 非亦无相 </b>
</summary>
非有相下 正明所离之相。  
非者 离也。  
有无四句 皆是识情度量 故当远离。此所谓离四句也。  
楞伽经约此四句 开为百句。是为绝百非。  
四句能离 百非自绝。
</details>


<details><summary markdown='span'>
<b>非去来今 非上中下 非彼非此 非静非乱 非染非净 非常非断 非明非暗 非一非异等 一切四句法。</b>
</summary>
- **去来今**约三世言。净心古今不变 奚有三世之分。此即金刚经 过去心不可得 现在心不可得 未来心不可得之意。
- **上中下**约根性言。净心人人具足 岂是根性所限。
- **彼此**约自他言。平等不二 何云自他。亦约方所言。心量周遍 并无方所。
- **动静**约迁流言。自性本寂 岂落动静。
- **染净**约世出世言。生死涅槃 犹如昨梦 有何染净。
- **非常断**者 不落边见也。
- **非明暗**者 非觉非不觉也。
- **非一异**者 一异皆执情分别也。
- **等**者 世间一切名相 不可殚述。皆属情见。皆应远离。故以等字赅之。
- 又去来今等 每句各可开为四句。如有去来今 无去来今 以及非有非无 亦有亦无等。故曰**一切四句法**。此一切四句法 皆是可说可念之法。皆落名相。皆应离之。
</details>


<details><summary markdown='span'>
<b>总说乃至非一切可说可念等法。</b>
</summary>
不但此也。总说乃至一切可说可念等法 亦皆离之。
</details>


<details><summary markdown='span'>
<b>亦非不可说不可念法。</b>
</summary>
一切不可说不可念等法 亦复离之。
</details>


<details><summary markdown='span'>
<b>何以故。以不可说不可念 对可说可念生 非自体法故。即非净心。</b>
</summary>
因不可对可而生 皆属对待。是生灭法。即非净心。
</details>


<details><summary markdown='span'>
<b>是故但知所有可说可念不可说不可念等法。悉非净心。但是净心所现虚相。</b>
</summary>
以净心自体 本是绝待 本无生灭故。是故当知。所有对待生灭等法 悉是净心所现之虚相耳。
</details>


<details><summary markdown='span'>
<b>然此虚相 各无自实 有即非有。非有之相 亦无可取。</b>
</summary>
既是虚幻 可知各各无自实体。有即非有。何所可取。故应离也。
</details>


<details><summary markdown='span'>
<b>何以故。有本不有故。  
若有本不有 何有非有相耶。</b>
</summary>
且既是有本不有。则即此有与非有之名相 亦属假设。亦应离也。
</details>


<details><summary markdown='span'>
<b>是故当知净心之体 不可以缘虑所知。不可以言说所及。  
何以故。以净心之外 无一法故。</b>
</summary>
是故当知。所有分别 缘思想 虑名言 谈说悉是一心所现。除心之外 别无一法。以悉由心现故 则净心之体 岂是缘虑所能知。言说所能及。
</details>


<details><summary markdown='span'>
<b>若心外无法。更有谁能缘能说此心耶。</b>
</summary>
以心外无法故 则净心之体 复更有谁能缘之能说之耶。
</details>


<details><summary markdown='span'>
<b>是以应知所有能缘能说者 但是虚妄不实故有。考实无也。</b>
</summary>
盖所有能缘能说者 但是心现虚相。不实故有。(即非有现有之意。)考其实体 皆本无也。
</details>


<details><summary markdown='span'>
<b>能缘既不实故 所缘何得是实耶。能缘所缘皆悉不实故。</b>
</summary>
能缘者既非实法 其所缘者岂是实法。
</details>


<details><summary markdown='span'>
<b>净心既是实法 是故不以缘虑所知也。</b>
</summary>
然此净心 乃是真实不虚之法。是故必须反其虚相 灭其虚相 方能契合领悟耳。

圆觉经云。心如幻者 亦复远离。远离为幻 亦复远离。离远离幻 亦复远离。得无所离 即除诸幻。此节所明 即是此旨。须知所离之相固应离。能离之念亦须离。一离彻底 是谓得无所离。得无所离 当下真心显露。真露即是幻除也。昔文殊以无言遣可言。维摩以无言遣无言。所以必须遣之又遣 离之又离者 以众生处处着耳。着即有住。住即有取。生死流转 悉由于此。所以修行人最初下手 必须从假入空。修离相法。治其着病。悲哉凡夫。无始以来 攀缘不息。今虽闻知离相 云何能离。我佛慈悲。复有胜异方便。教以执持弥陀圣号。盖念佛之念虽亦是幻。然与迷着世情之幻 一净一染。霄壤悬殊。以净是顺用入体 染为违体起用故也。是故由念佛发愿生西故 渐得远离尘幻。由坚执持远离尘幻故 染念销融。净念纯熟。则见思烦恼 一旦脱落。不假方便 自得心开。是为以幻修幻法门。圆觉经云。譬如钻火。两木相因。火出木尽。灰飞遍灭。以幻修幻 如是如是。此净土之所以万修万人去也。近来念佛人 每苦幻想甚多 念佛不得力 而欲别求方便。不知正由念佛不着力 所以幻想多耳。一句弥陀 正是离幻方便。幻想起时 紧提佛号。幻想自无存身处。圆觉经云。善男子。知幻即离。不作方便。离幻即觉。亦无渐次。一切菩萨 及末世众生 依此修行。如是乃能永离诸幻。念佛诸善人。当明此旨。加紧念去。勿以幻念为虑也。
</details>

###### &nbsp;&nbsp;&nbsp;&nbsp;[己三. 举喻 明张眼觅眼 即迷眼处]

<details><summary markdown='span'>
<b>譬如眼不自见。以此眼外 更有他眼能见此眼 即有自他两眼。  
  心不如是。但是一如。如外无法。</b>
</summary>
眼不自見。猶有他眼能見我眼。  
心不自知。更無他心能知我心。

举喻中初异喻。次同喻。异喻者 眼不自见。以有自他之眼 故他眼能见自眼。

然心不如是。心必自契。虽有自他之心 而他心不见自心。何以故。眼有相心无相故。心既无相。则两心相合 如空合空。但是一如。如外无法。可知净心必当离相自契矣。
</details>

<details><summary markdown='span'>&nbsp;</summary></details>

<details><summary markdown='span'>
<b>又复净心不自分别 何有能分别 取此心耶。</b>
</summary>
又复下同喻。谓净心本无分别。岂有以能分别者 取此净心之理。
</details>


<details><summary markdown='span'>
<b>而诸凡惑分别净心者。即如痴人大张己眼 还觅己眼。复谓种种相貌 是己家眼。竟不知自家眼处也。</b>
</summary>
而诸凡夫愚惑 分别净心者 即如痴人张眼觅眼。复谓种种相貌 是己家眼 竟不自知眼处。此喻凡惑不但分别净心 且认能分别者 即是净心。须知不觅则当下即得眼处。觅即向外驰求 岂知眼处。
</details>

###### &nbsp;&nbsp;&nbsp;&nbsp;[己四. 合法 明起心觅心 即非净心]

<details><summary markdown='span'>
<b>是故应知有能缘所缘者。但是己家净心。</b>
</summary>
“合法”：但以同喻为合。

前谓不能分别净心者。以能缘（即能分别者）所缘（即所分别者）但是净心。
</details>


<details><summary markdown='span'>
<b>为无始妄想所熏故 不能自知己性。即妄生分别。  
于己心外建立净心之相 还以妄想取之以为净心。</b>
</summary>
为无始妄想所熏故 不能自知己性。即妄生分别 而为**能缘**。  
以妄生分别故 遂于自己本心之外 立相妄取 以为净心 而成**所缘**。  
此与不知眼处 张眼觅眼 复谓种种相貌是己家眼者 其痴正同。

以凡屬方隅形相皆是妄想所取。即更擬一無方隅無形相者以為淨心之相。亦是妄想。所取不過俱屬識情分別之相。決非淨心故也。
</details>


<details><summary markdown='span'>
<b>考实言之。所取之相 正是识相。实非净心也。</b>
</summary>
考实言之。能取既是妄想。所取正是识相。实非净心也。  
此结上文能缘既不实 所缘何得是实之意。以明非离相不能显心。须知净心不自分别 而众生自无始来 不觉自动 妄分能所。于是自心取自心。非幻成幻法。如凡夫着有 外道断见 二乘偏空 以及一类菩萨执于但中 皆是心外建立。实非净心。何以故。有能所相 即不清净故。
</details>

###### [戊二. 巧示順入方便]

<details><summary markdown='span'>
<b>问曰。净心之体 既不可分别。如诸众生等 云何随顺而能得入。</b>
</summary>

</details>


<details><summary markdown='span'>
<b>答曰。</b>
</summary>

</details>


<details><summary markdown='span'>
<b>若知一切妄念分别 体是净心。</b>
</summary>
知一切妄念分別體是淨心。譬如知彼是水也。
</details>


<details><summary markdown='span'>
<b>但以分别不息 说为背理。</b>
</summary>
但以分別不息說為背理。譬如波浪不息說為背水之止性也。
</details>


<details><summary markdown='span'>
<b>作此知已。当观一切诸法 一切缘念 有即非有。故名随顺。</b>
</summary>
作此知已。是從名字起觀行。  
當觀一切諸法等。是從觀行入相似。
</details>


<details><summary markdown='span'>
<b>久久修习 若离分别 名为得入。</b>
</summary>
久久修習若離分別等。是由相似入分真。
</details>


<details><summary markdown='span'>
<b>即是离相体证真如也。</b>
</summary>
圓頓止觀之要盡在是矣。
</details>


<details><summary markdown='span'>
<b>此明第一离相以辨体状竟。</b>
</summary>

</details>

##### [丁二. 舉不一不異以論法性]

<details><summary markdown='span'>
<b>次明不一不异以辨体状者。  
上来虽明净心离一切分别心 及境界之相。</b>
</summary>

</details>


<details><summary markdown='span'>
<b>然此诸相 复不异净心。何以故。此心体 虽复平等。而即本具染净二用。复以无始无明妄想熏习力故 心体染用依熏显现。此等虚相无体 唯是净心。故言不异。</b>
</summary>
先明不異。則不於相外別覓淨心。如全水成波則全波即水也。
</details>

<details><summary markdown='span'>&nbsp;</summary></details>

<details><summary markdown='span'>
<b>又复不一。何以故。以净心之体 虽具染净二用。无二性差别之相 一味平等。但依熏力 所现虚相差别不同。然此虚相 有生有灭。净心之体 常无生灭 常恒不变故言不一。</b>
</summary>
次明不一。則不計差別之相以為淨心。如波雖生滅不可謂水有生滅也。
</details>


<details><summary markdown='span'>
<b>此明第二不一不异以辨体状竟。</b>
</summary>

</details>

##### [丁三. 舉二種如來藏以辨真如]

<details><summary markdown='span'>
<b>次明第三二種如來藏以辨體狀者。</b>
</summary>
初明空義。二明不空義。  
雖云二種如來藏。秪是一體具二義耳。以其隨緣即不變故。  
十界染淨諸法 性自非有 名為空如來藏。以其不變能隨緣故。  
具足染淨性相 一異難思 名不空如來藏。  
體實非空非不空。故能雙炤空與不空。
</details>

###### [戊一. 空如來藏]
###### &nbsp;&nbsp;&nbsp;&nbsp;[己一. 正明空如來藏]

<details><summary markdown='span'>
<b>初明空如来藏。  
何故名为空耶。以此心性 虽复缘起建立生死涅槃违顺等法而复心体平等 妙绝染净之相。</b>
</summary>
**缘起**者 因缘和合而起。  
以有生起 名为**建立**。

迷则违体起染法 而建立生死。  
悟则顺体起净法 而建立涅槃。

**绝**者 绝待也。心体平等绝待。  
本无染净之别 而常缘起染净之相。虽起染净之相 而仍不碍绝待之体。是之谓**妙绝**。
</details>


<details><summary markdown='span'>
<b>非直心体自性平等。所起染净等法 亦复性自非有。  
如以巾望兔 兔体是无。但加以幻力 故似兔现。所现之兔 有即非有。</b>
</summary>
譬如幻巾为兔 而巾本无兔。虽有兔现 何关巾体。即彼幻兔 亦性自非有也。
</details>


<details><summary markdown='span'>
<b>心亦如是。但以染净二业幻力所熏 故似染似净二法现也。  
若以心望彼二法 法即非有。  
是故经言。流转即生死。不转是涅槃。生死及涅槃 二俱不可得。</b>
</summary>
流转不流转 皆对待而有。  
心体绝待 故二俱不可得。
</details>


<details><summary markdown='span'>
<b>又复经言。五阴如幻。乃至大般涅槃如幻。若有一法过涅槃者 我亦说彼如幻。</b>
</summary>
五阴如幻至我亦说彼如幻 是引楞伽经文。

**乃至**者超略之词。赅含六根六尘十二入十八界等染法。四谛十二因缘六度十波罗蜜等净法。

一切如幻者。以心望之 有即非有故。其余文义甚显。或已见前。寻之可知。大旨谓一切染净因果诸对待法 虽复缘起建立 但以幻业熏现。非但心体平等。妙绝诸相。即所起染净等法 亦复有即非有。
</details>


<details><summary markdown='span'>
<b>又复经言。一切无涅槃。无有涅槃佛。无有佛涅槃。远离觉所觉。若有若无有 是二悉俱离。  
此等经文。皆据心体平等 以泯染净二用。心性既寂 是故心体空净。以是因缘 名此心体为空如来藏。非谓空无心体也。</b>
</summary>
以上诸经 据体泯用。则心性既寂 心体空净。以是义故 名之为空。盖空其心体显现之幻相 非谓空无心体也。得意者闻言便了。若或逐语生解 不免怀疑。故有下五种疑问。此等释疑之文 最宜加意。

以平等心會差別法。但有平等之體。元無差別之實。名之為空。猶大佛頂經所謂一非一切非。十界俱非非。但空也。
</details>

###### &nbsp;&nbsp;&nbsp;&nbsp;[己二. 問答遣疑]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;[庚一. 遣眾生現有疑]

<details><summary markdown='span'>
<b>问曰。诸佛体证净心 可以心体平等。故佛常用而常寂 说为非有。众生既未证理 现有六道之殊 云何无耶。  
答曰。真智真照 尚用即常寂 说之为空。况迷暗妄见 何得不有有即非有。</b>
</summary>
此疑 盖由上文心性既寂是故心体空净而来。意谓既是因寂故空。必如诸佛体证净心 则心体平等。用而常寂。说为有即非有可也。若夫众生。既未体证平等之理 而现有六道之殊。云何非有耶。不知既寂者 言其心体本寂。非约修证言也。且在凡不减 在圣不增 是为心体平等。若心体而有圣凡之异 尚得谓之平等乎。须知据体论空 本无圣凡之异。诸佛真体之智照 尚且用即常寂 可说为空。何况迷暗妄见 本是违体起用者 何得不有即非有乎。文中有即非有上 释要疑衍一有字。应从之。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;[庚二. 遣何因迷妄疑]

<details><summary markdown='span'>
<b>问曰。既言非有 何得有此迷妄。  
答曰。既得非有而妄见有 何为不得无迷而横起迷。空华之喻。于此宜陈。</b>
</summary>
無迷而橫起迷。所謂迷本無因者也。既無華而妄見有華。亦可例知無勞而妄瞪成勞矣。

上言六道之殊 由于迷暗 妄见为有。有即非有。问者理未洞彻 随语生执。以为由迷暗故 乃生妄见。既言心体空净 有即非有。则空净心中 即应无迷 亦无于妄。何得有此妄 有此迷耶。不知心体平等 不拒非有。亦不拒有。亦无迷悟之别。然则既得非有而妄见有 何为不得无迷而横起迷。盖曰迷曰妄 皆有对待。曰见曰起 皆属于用。而心体绝待 本无是事。故曰空净。如眼虽因翳而见空花 然清净眼中 本无是事也。空如来藏 亦复如是。于此宜陈者。谓于此疑 宜陈空花之喻以晓之。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;[庚三. 遣無明有體疑]

<details><summary markdown='span'>
<b>问曰。诸余染法 可言非有。无明既是染因 云何无耶。  
答曰。子果二种无明 本无自体。唯以净心为体。但由熏习因缘 故有迷用。以心往摄 用即非有。唯是一心。如似粟麦 本无自体。唯以微尘为体。但以种子因缘 故有粟麦之用。以尘往收 用即非有。唯是微尘。无明亦尔 有即非有。</b>
</summary>
此疑即蹑上文而来。意谓迷者何 所谓无明也。无明既得于心体空净中横起。而一切染法 又皆由无明而生。既能自起 复为染因 云何说为非有耶。不知无明虚幻 无有自体 故说非有耳。盖无论子果无明 皆本无自体 唯以净心为体。净心本体 亦无无明。但因旧无明幻力熏习因缘 故有无明用现。如以心摄之。(犹言泯用入体。)用即非有 唯是一心矣。若犹未明 可用喻譬。今以粟麦喻无明。以微尘(兼地水火风言之。)喻心。夫粟麦者 乃是四大和合而成。(一切人物。皆是四大幻有。粟麦亦然。)本无自体。微尘亦本无粟麦。但以旧粟麦幻力熏习因缘 故有粟麦用现。如泯粟麦用 入微尘体。用即非有 唯是微尘矣。然则无明有即非有之理 复何疑哉。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;[庚四. 遣能熏為體疑]

<details><summary markdown='span'>
<b>问曰。既言熏习因缘 故有迷用。应以能熏之法 即作无明之体。何为而以净心为体。</b>
</summary>
- **能熏**指過去子果二種無明。
- **無明**指現在子果二種無明也。

问者闻熏习因缘之说 疑情更执。以为既言以熏习因缘 故有迷用。则应即以能熏之前无明 (文中法字。即指前无明言。)作为后无明之体。若是体者 云何说有即非有。而必言其非有 别以净心为体者 何为耶。不知生灭之法 不得为体。今以净心为体者 因其不生不灭故也。
</details>


<details><summary markdown='span'>
<b>答曰。能熏虽能熏他令起 而即念念自灭。何得即作所起体耶。</b>
</summary>
若前无明 虽能熏起后念无明。(文中熏他令起之他字 即指后念无明。)而前无明念念自灭 是生灭法。何得即作所熏起者之体耶。
</details>


<details><summary markdown='span'>
<b>如似麦子 但能生果。体自烂坏 归于微尘。岂得春时麦子 即自秋时来果也。若得尔者。劫初麦子 今仍应在。</b>
</summary>
今以麦子喻前无明。麦果(即后麦子)喻后无明。则前麦但能生起后麦。而彼前麦 体自烂坏 归于微尘。譬如今春之麦 (是后麦子)虽从去秋之麦(是前麦子。)生起。而彼秋麦 于抽芽时 即渐烂坏。岂得即是去秋麦子 自来作今春麦果耶。若得如此。则劫初麦子 今当仍在。既不存在 可知其烂坏久矣。
</details>


<details><summary markdown='span'>
<b>过去无明 亦复如是。但能熏起后念无明。不得自体不灭 即作后念无明也。</b>
</summary>
过去无明 亦复如是。但能熏起后无明 而彼自己。不得不灭。何能自作后无明也。
</details>


<details><summary markdown='span'>
<b>若得尔者。无明即是常法 非念念灭。既非常故。</b>
</summary>
若不灭者 无明即是常法。若常法者 众生何能成佛耶。
</details>


<details><summary markdown='span'>
<b>即如灯焰 前后相因而起。</b>
</summary>
更以灯焰为喻。虽前焰后焰 相因而起。而彼前焰 剎那自灭。
</details>


<details><summary markdown='span'>
<b>体唯净心也。</b>
</summary>
当知无明亦尔。念念熏他 念念自灭。故曰体唯净心。
</details>


<details><summary markdown='span'>
<b>是故以心收彼 有即非有。故名此净心为空如来藏也。</b>
</summary>
所以以体收用 彼即非有。以彼非有 故名此净心为空如来藏也。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;[庚五. 遣因果一异疑]

<details><summary markdown='span'>
<b>问曰。果时无明 与妄想为一为异。子时无明 与业识为一为异。</b>
</summary>
此科来意。因上来何因迷妄 乃至能熏为体之疑 虽已破遣。然若于无明业识等不一不异 及其熏习内缘之理 未能了彻。则前数疑 终难释然。故南岳大师彻底悲心 复假设问答以明之。俾得洞知能熏之法 一异因果等义。此义既明 当可恍然彼能熏等 皆是对待而有。皆依此心虚妄建立。故有即非有 体唯净心也。问词可知。
</details>

<details><summary markdown='span'>&nbsp;</summary></details>

<details><summary markdown='span'>
<b>答曰。不一不异。</b>
</summary>
夫一切诸法 不能执一。不能执异。执一执异 皆落情见。皆是妄念分别。故若问子无明与业识 果无明与妄想。为一为异者 须知乃是不一不异耳。不一不异者 不可定说一。不可定说异也。

答中先明不一不異義。次明體用因果及因緣．增上緣義。  
以此諸義惟依一心虗妄建立。有即非有。故得結成空如來藏也。  
子時無明與業識先明不異。次明不一。  
果時無明與妄想先明不一。次明不異。
</details>


<details><summary markdown='span'>
<b>何以故。</b>
</summary>
何以故下 正明其理。盖约三义以明不异。约二义以明不一。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[辛一. 子时无明与业识不一不异]

<details><summary markdown='span'>
<b>以净心不觉 故动。无不觉 即不动。</b>
</summary>
明不异有三义者。

一由起义。如文云。不觉(即子无明)故动 (即业识) 。无不觉即不动。此就一向而论 以明此起彼即起。此不起彼即不起。起必有由。故不异也。(一向者 一方面也谓由起之义 乃约一方面为言。如曰不觉故动等 皆就不觉方面 以明生起之由是也。)
</details>


<details><summary markdown='span'>
<b>又复若无无明 即无业识。</b>
</summary>
二有无义。如文云若无无明 即无业识。若无业识 即无无明。此就交互而论 以明有即双有。无即俱无。有无相应。故不异也。(约有无论 可交互说。不同由起 只能约一面说。又文中虽无若无业识即无无明两句。然据下明果时无明之文 例知应有。)
</details>


<details><summary markdown='span'>
<b>又复动与不觉和合俱起。不可分别。故子时无明 与业识不异也。</b>
</summary>
三同时义。如文云。动与不觉和合俱起。不可分别。此就和合而论以明二法同时。起则俱起。不可分别。故不异也。
</details>

<details><summary markdown='span'>&nbsp;</summary></details>

<details><summary markdown='span'>
<b>又不觉 自是迷暗之义。过去果时无明所熏起 故即以彼果时无明为因也。动者 自是变异之义。</b>
</summary>
明不一有二义者。

一相别义。如文中不觉是迷暗义。动是变异义。此约相状各别。故不一也。
</details>


<details><summary markdown='span'>
<b>由妄想所熏起 故即以彼妄想为因也。是故子时无明 与业识不一。此是子时无明 与业识不一不异也。</b>
</summary>
二因别义。如文中不觉以过去果时无明熏起为因。动以过去妄想熏起为因。此约起因各别。故不一也。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[辛二. 果时无明与妄想不一不异]
<details><summary markdown='span'>
<b>果时无明与妄想不一不异者。 </b>
</summary>

</details>

<details><summary markdown='span'>&nbsp;</summary></details>

<details><summary markdown='span'>
<b>无明自是不了知义。从子时无明生 故即以彼子时无明为因。妄想自是浪生分别之义。从业识起 故即以彼业识为因。是故无明妄想不一。</b>
</summary>

</details>

<details><summary markdown='span'>&nbsp;</summary></details>

<details><summary markdown='span'>
<b>复以意识不了境虚故 即妄生分别。若了知虚 即不生妄执分别。又复若无无明 即无妄想。若无妄想 亦无无明。又复二法和合俱起。不可分别。是故不异。</b>
</summary>

</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[辛三. 明體用因果]

<details><summary markdown='span'>
<b>以是义故 二种无明是体。业识妄想是用。</b>
</summary>
由根本無明得有業識之用。由枝末無明得有妄想之用。故以二種無明為體也。
  
夫二种无明之与业识等。以不一不异故 不妨强立体用之名。然以望于净心 则实为心性缘起建立之染用。虚妄故有。岂真有体哉。知此则无明有体之疑 可释然矣。
</details>


<details><summary markdown='span'>
<b>二种无明 自互为因果。  
业识与妄想 亦互为因果。</b>
</summary>
二种无明自互为因果两句 承上起下。  
盖无明与业识等 既有体用对待之义。所以二种无明 自为因果。业识妄想 自为因果也。

所以子果无明等 相生相成 而有迷用耳。知此则何因迷妄之理 既得了然。而无明有体 能熏为体 其疑亦可尽袪矣。何以故。吾人清净妙心 无始以来久为无明幻法所障者。因此幻法 互相熏起。有如昨麦能生今麦。今麦复生后麦。当知今麦生时 昨麦已灭。后麦生时 今麦复灭。以其生灭如幻 所以无体 体乃微尘。故以尘收之 有即非有。无明幻法 亦复如是。以其熏习生灭 剎那不停。所以无体 体唯净心。故以心摄之 有即非有。以彼非有 故名此心为空如来藏也。
</details>


<details><summary markdown='span'>
<b>若子果无明互为因者 即是因缘也。  
妄想与业识互为因者 亦是因缘也。</b>
</summary>
若子果无明下 谓就其自互为因而言 则为同法相生之亲因缘。

由子時無明得生果時無明。復由果時無明熏成子時無明。故二種自互為因果。名親因緣。

由業識得起妄想。復由妄想熏成業識。故二種亦互為因果。亦名親因緣。
</details>


<details><summary markdown='span'>
<b>若子时无明起业识者 即是增上缘也。  
果时无明起妄想者 亦是增上缘也。</b>
</summary>
若子時無明起業識。果時無明起妄想。但是異法相成。秪名增上緣也。
</details>


<details><summary markdown='span'>
<b>上来明空如来藏竟。</b>
</summary>

</details>

###### [戊二. 不空如來藏]

<details><summary markdown='span'>
<b>次明不空如來藏者。就中有二種差別：  
一明具染淨二法以明不空。  
二明藏體一異以釋實有。</b>
</summary></details>

###### &nbsp;&nbsp;&nbsp;&nbsp;[己一. 具染淨二法以明不空]

<details><summary markdown='span'>
<b>第一明染淨二法中。初明淨法。次明染法。</b>
</summary></details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;[庚一. 淨法]

<details><summary markdown='span'>
<b>初明淨法。中復有二種分別。  
一明具足無漏性功德法。  
二明具足出障淨法。</b>
</summary></details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[辛一. 具足無漏性功德法]

<details><summary markdown='span'>
<b>第一具無漏性功德者。  
即此淨心 雖平等一味 體無差別。而復具有過恒沙數無漏性功德法。  
所謂自性有大智慧光明義故。  
真實識知義故。  
常樂我淨義故。  
如是等無量無邊性淨之法。唯是一心具有 如起信論廣明也。  
淨心具有此性淨法。故名不空。
</b>
</summary>
起信論云。不覺起念見諸境界。故說無明心性不起。即是大智慧光明義。若心有動非真識知。非常非樂。非我非淨。心性無動即真實識知等義。此性淨法不約德用言也。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[辛二. 具足出障淨法]

<details><summary markdown='span'>
<b>第二具出障净德者。</b>
</summary>
**障**者 烦恼业报三障也。

众生未有修德。为三障所障 而不能出 故净德不显。然虽未显 而实本具。故曰具出障净德。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[壬一. 明果性惟心所具]

<details><summary markdown='span'>
<b>即此净心 体具性净功德 故能摄持净业熏习之力。</b>
</summary>
即此净心三句。言因其体具净德之性 故能摄持净熏之力。若非性具 即不能摄。

**净业**者 一切出世功德皆是。如听大乘止观 亦净业也。
</details>


<details><summary markdown='span'>
<b>由熏力故 德用显现。</b>
</summary>
由熏力故两句。言此体具之净德 非藉净业熏习之力 虽曰本具 用亦不显。
</details>


<details><summary markdown='span'>
<b>此义云何。</b>
</summary>
此义云何下 正明熏显之义。
</details>


<details><summary markdown='span'>
<b>以因地加行般若智业 熏于三种智性 令起用显现。即是如来果德三种大智慧也。</b>
</summary>
- **因地**者。凡未证究竟觉果以前诸位次 皆名因地。因者修因也。
- **加行**者精进之义。犹言加功修行。
- 梵语般若 华言智慧。梵汉双举 故曰**般若智业**。如闻法如看经 皆智业也。
- **三种智** 即一切智。道种智。一切种智。
- 众生尚未熏显 故但曰**智性**。
- 必以智业熏之 令其生起智用 是谓**起用显现**。

若智用显现 即是般若波罗蜜也。此即如来果德上三种大智慧 成为自受用报身者是也。
</details>


<details><summary markdown='span'>
<b>复以因地五波罗蜜等一切种行 熏于相好之性 令起用显现。即是如来相好报也。</b>
</summary>
- **五波罗蜜**者。即是布施 持戒 忍辱 精进 禅定。因般若上已言之 兹故但举其五。在因地为五度 到果位方名波罗蜜。波罗蜜之义 翻为所作成辨。亦翻彼岸到。今系就因地之加行而言 故曰因地五波罗蜜。
- 言五则不止一种 故曰**等**也。
- 此之五度 为成就一切种智之功行。故曰**一切种行**。
- 而对上智业言之乃是福业。能熏众生性具之三十二相 八十随行好。故曰**熏于相好之性**。

迨至熏令用显 即是如来相好之报 成为他受用 及胜劣应身是也。
</details>


<details><summary markdown='span'>
<b>然此果德之法 虽有相别 而体是一心。心体具此德故 名为不空。</b>
</summary>
夫智福二性 因熏显用而成果德 名为出障。  
然此果德 虽有智福二相之别。而智福之性体 则唯是一心。以心体具此出障果德故 名为不空。
</details>


<details><summary markdown='span'>
<b>不就其心体义 明不空也。何以故。以心体平等 非空不空故。</b>
</summary>
勿因体是一心之言 误认为系就心体明其不空也。以心体平等 无所谓空不空故。

又由熏力故 德用显现 是增上缘体具性净功德为因 成如来智慧相好为果 是为亲因缘。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[壬二. 明能熏亦惟心所具]

<details><summary markdown='span'>
<b>问曰。能熏净业。为从心起。为心外别有净法 以为能熏耶。</b>
</summary>
上科出障净德 是约性具果德言。  
此科能熏净业 是约性具因行言。
</details>


<details><summary markdown='span'>
<b>答曰。能熏之法 悉是一心所作。</b>
</summary>
能熏所熏。若果若因。無不以一心為體。心具此德故名不空。

既知由于体具性净 故能摄持净熏以成果德。  
应知亦由体具性净 乃能作起能熏以成因行。

非心外别有净法 以为能熏也。故曰能熏之法 悉是一心所作。
</details>


<details><summary markdown='span'>
<b>此义云何。</b>
</summary>
此义云何下 正释能熏由心之义。知此则心为不空如来藏之理益明矣。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸一. 约“教解行果”四法以明性具]

<details><summary markdown='span'>
<b>谓所闻教法 悉是诸佛菩萨心作。诸佛心 菩萨心 众生心是一。故教法即不在心外也。</b>
</summary>
一切经教所说佛法 本由诸佛菩萨一心所作。而心佛众生 三无差别。故诸佛心 即众生心。心既是一 则诸佛心作之教法 岂在众生心外。须知一切佛法 原是众生家藏珍宝。一心之中 本来具足。明得此理。凡遇看经听教 便当反照自心。若不返观内照 而执着文字 向外驰求。便如痴人张眼觅眼 反认其他是己家眼。岂不可悯。

教法既不在心外。则依教得解 依解起行 行圆证果 皆由心作。易可知矣。
</details>


<details><summary markdown='span'>
<b>复以此教熏心解性 性依教熏以起解用 故解复是心作也。</b>
</summary>
- **解**字须读去声。领悟之义。由内出也。如读上声 则为由外剖解。非今义也。
- **解性** 指能领悟之本性言。
- **解用** 指能领悟之功用言。
</details>


<details><summary markdown='span'>
<b>以解熏心行性 性依解熏以起行用 故行复是心作也。</b>
</summary>
行性等例此。
</details>


<details><summary markdown='span'>
<b>以行熏心果性 性依行熏起于果德 故果复是一心作也。</b>
</summary>
迨证极果 则功用成就 净德显现。故不言果用而称果德。即法身般若解脱三德是也。
</details>


<details><summary markdown='span'>
<b>以此言之。一心为教 乃至一心为果 更无异法也。</b>
</summary>
以此言之下 结显因行果德唯是一心之意。故曰更无异法。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸二. 就法总显]

<details><summary markdown='span'>
<b>以是义故。心体在凡之时 本具解行果德之性。  
但未为诸佛真如用法所熏 故解等未显用也。  
若本无解等之性者 设复熏之 德用终不显现也。</b>
</summary>
二就法总显中 先以本具正显。后以若无反显。在文可见。

总之能所本不二。理事本一如。

理具具于事造。事造造于理具。

若能了此。则  
&nbsp;&nbsp;&nbsp;&nbsp;终日全性起修 即终日全修在性。  
&nbsp;&nbsp;&nbsp;&nbsp;终日全修在性 即终日全性起修。  
此理为行人亟应体会者。  
不然。便是心外取法。

**真如用法**者 即指教法言。以一切教法 是诸佛真如之德用故也。

次之**德用**二字 指当人本具之真如德用言。

本具是种子为因。为诸佛真如用法熏起 是增上缘。行圆德显是果也。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸三. 以喻巧明]

<details><summary markdown='span'>
<b>如世真金。本有器朴之性 乃至具有成器精妙之性。</b>
</summary>
本科喻上本具一段文。
- **真金**喻净心。**器朴**喻解性。**成器**喻果性。
- 未及行性 故用“**乃至**”二字括之。
- 朴坯形也。未成精器 故曰**器朴**。
</details>


<details><summary markdown='span'>
<b>但未得椎锻而加 故器朴等用不现。  
后加以钳椎 朴器成器次第现也。</b>
</summary>
- **椎锻而加** 及 **加以钳椎** 喻净业熏力。
- **钳椎**者 钳而椎之也。
- **朴器成器次第现**者 喻解用行用果德次第现也。
</details>


<details><summary markdown='span'>
<b>若金本无朴器成器之性者。设使加以功力 朴用成用终难显现。  
如似压沙求油 钻水觅火 锻冰为器 铸木为瓶 永不可成者。以本无性故也。</b>
</summary>
若金本无朴器下 喻上反显一段文。压沙成油等 更引他喻以明若非性具不能修显之义。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸四. 引证总结]

<details><summary markdown='span'>
<b>是故论言。若众生无佛性者 设使修道 亦不成佛。</b>
</summary>
初引论为证。修道指因言。成佛指果言。谓若非本具佛性 即无因行果德也。
</details>


<details><summary markdown='span'>
<b>以是义故。净心之体 本具因行果德性也。依此性故 起因果之德。</b>
</summary>
“以是义故”下结成。先承引证之义 结显心体本具因果净性 故起因果德用。
</details>


<details><summary markdown='span'>
<b>是故此德 唯以一心为体。一心具此净德 故以此心为不空如来藏也。</b>
</summary>
次以“唯以一心为体 一心具此净德”两语。总结上来两科所言显果修因 种种净事 皆藏体之本具。以明如来藏不空也。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;[庚二. 染法]

<details><summary markdown='span'>
<b>次明具足染法者。就中復有二種差別。  
一明具足染性。  
二明具足染事。</b>
</summary>

</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[辛一. 具足染性]

<details><summary markdown='span'>
<b>初明具足染性者。</b>
</summary>

</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[壬一. 正明]

<details><summary markdown='span'>
<b>此心虽复平等离相 而复具足一切染法之性。</b>
</summary>
心体平等 而具随缘之性。故净法熏之则净显。染法熏之即染成。  
书中言性 无论净染 必从平等说起者。显其体唯一心。  
虽复染净性殊 实亦无差别之差别耳。
</details>


<details><summary markdown='span'>
<b>能生生死。能作生死。</b>
</summary>
<u>澫益大师《大乘止观法门释要》</u>：

從此有彼 名之為生。舉體成彼 名之為作。如水生波舉體作波也。

<u>谛闲法师《大乘止观述记》</u>：

生死二字 足以概括一切染法。故举能生能作二义 以显此心具足染性 明其不空也。

能生生死 能作生死者 自一念不觉而起无明。因无明而造种种业。因业而招生死苦报。
- 此中若约由起言。则生死是由染性生起 故曰能生。释要所谓”从此有彼 名之为生”是也。
- 若约作成言。则生死本即染性显成 故曰能作。释要所谓”举体成彼 名之为作”是也。

是故下引华严等经证成其义。
</details>


<details><summary markdown='span'>
<b>是故经云。心性是一 云何能生种种果报。即是能生生死。</b>
</summary>
心性是一者 谓心性本来平等一味也。能生种种果报句 释成能生。  
盖以心性平等 何以生种种果报。须知果必有因 因乃招果 而因果不外一心。是能生义也。
</details>


<details><summary markdown='span'>
<b>又复经言。即是法身流转五道 说名众生。即是能作生死也。</b>
</summary>
“即是法身流转”句 释成能作。  
盖众生本住法身 因其起惑造业 遂致流转。  
须知流转五道者 即是此本住法身。并非他物。是能作义也。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[壬二. 释疑]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸一. 釋性不可轉疑]

<details><summary markdown='span'>
<b>问曰。若心体本具染性者 即不可转凡成圣。  
答曰。心体若唯具染性者 不可得转凡成圣。既并具染净二性 何为不得转凡成圣耶。</b>
</summary>
此中释疑之文 极关紧要。盖祖师悲心。深虑后人不明体用之分。性修之别。理事之异。违顺之差。必致情执横生 增无穷过。故因文便 于此假设问答 重重释破。若于此中道理 一一了彻。则”不变随缘 随缘不变”之自心体性 洞然明白。从此疑计尽销。开解起行。大得受用矣。

俗语有云。江山易改 秉性难移。此中所疑 正同俗见。释之云。若单具染性 即不可移。既并具染净 何为不能转移耶。须知亘古亘今 常恒不改者 约性体而言耳。然性体虽不改 性用则随缘。以其随染净缘 故曰并具。故能熏变。然则性用既随熏转变。所以染熏则流转五道。净熏即转凡成圣矣。疑者盖执不改之性体 疑随缘之性用。若明此理 尚何疑焉。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸二. 釋兩性相違疑]

<details><summary markdown='span'>
<b>问曰。凡圣之用 既不得并起。染净之性 何得双有耶。</b>
</summary>
以净熏之 染即分分除。  
以染熏之 净即分分隐。  
是不能并起也。既不并起 何云并具。此疑意也。
</details>


<details><summary markdown='span'>
<b>答曰。  
一一众生心体 一一诸佛心体 本具二性。而无差别之相 一味平等。古今不坏。</b>
</summary>
释之云。性体原无染净差别 一味平等。故能随缘。以其既能随染 亦能随净 故说为**本具二性**。
</details>


<details><summary markdown='span'>
<b>但以染业熏染性故 即生死之相显矣。  
&nbsp;&nbsp;&nbsp;&nbsp;&nbsp;&nbsp;&nbsp;&nbsp;净业熏净性故 即涅槃之用现矣。</b>
</summary>
复以能随缘故。  
依净熏 即涅槃之用现。  
依染熏 即生死之相显。  
所以二性不能并起。
</details>


<details><summary markdown='span'>
<b>然此一一众生心体 依熏作生死时 而不妨体有净性之能。  
&nbsp;&nbsp;&nbsp;&nbsp;&nbsp;&nbsp;&nbsp;&nbsp;一一诸佛心体 依熏作涅槃时 而不妨体有染性之用。</b>
</summary>
然而性体则古今不坏 (即不改意) 。  
虽依染熏作生死 而仍有净性之能。不然。众生将永沈苦海 而无成圣之望矣。  
虽依净熏得涅槃 而仍有染性之用。不然。诸佛将无现身六道 广度众生之事矣。
</details>


<details><summary markdown='span'>
<b>以是义故。一一众生 一一诸佛 悉具染净二性。法界法尔 未曾不有。但依熏力起用 先后不俱。</b>
</summary>
以是义故。一一众生 一一诸佛 悉具染净二性。此是法界自然之理。
</details>


<details><summary markdown='span'>
<b>是以染熏息故 称曰转凡。  
&nbsp;&nbsp;&nbsp;&nbsp;&nbsp;&nbsp;&nbsp;&nbsp;净业起故 说为成圣。</b>
</summary>

</details>


<details><summary markdown='span'>
<b>然其心体二性 实无成坏。</b>
</summary>
以其本来成故。不可坏故。
</details>


<details><summary markdown='span'>
<b>是故就性说故 染净并具。  
&nbsp;&nbsp;&nbsp;&nbsp;&nbsp;&nbsp;&nbsp;&nbsp;依熏论故 凡圣不俱。</b>
</summary>

</details>


<details><summary markdown='span'>
<b>是以经言。  
清净法中 不见一法增。即是本具性净 非始有也。  
烦恼法中 不见一法减。即是本具性染 不可灭也。</b>
</summary>
经云。清净法中 不见一法增。既非始增 可知本具性净矣。  
又云。烦恼法中 不见一法减。既不可减 可知并具性染矣。
</details>


<details><summary markdown='span'>
<b>然依对治因缘。  
清净般若转胜现前 即是净业熏 故成圣也。  
烦恼妄想尽在于此 即是染业息 故转凡也。</b>
</summary>
但就熏修对治因缘而论 则染净先后不俱。故净业熏而清净智慧转胜 称为成圣。  
染业息而烦恼妄想尽除 说为转凡耳。

由此可知   
凡圣不俱 是就缘熏之事修而说。  
染净并具 乃约本具之理体而言。  
何得执缘熏之用 而疑不坏之体耶。

按证究竟觉入佛位时 有大智慧光明。所谓染性之用者 谓其性能随六道之染 起不思议度生之用耳。不得误认此语 滥同凡夫。即如众生正作生死时 性能随三宝之净 而起治惑之功。然不得因其有净性之能 便谓即已成圣也。此理务宜辨清。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸三. 释两业起灭疑]

<details><summary markdown='span'>
<b>问曰。染业无始本有 何由可灭。净业本无 何由得起。</b>
</summary>
迷事昧理 遂生此疑。
</details>


<details><summary markdown='span'>
<b>答曰。得诸佛真如用义熏心故 净业得起。净能除染故 染业即灭。</b>
</summary>
释之曰。众生虽自无始以来 有染业。无净业。然特未遇净熏耳。若得诸佛教法熏心 净业即起。染业随灭。何以故。本具净性故。能摄净熏故。何得执染业之事相 而昧净熏之理性耶。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸四. 释性不相除疑]

<details><summary markdown='span'>
<b>问曰。染净二业 皆依心性而起。还能熏心。既并依性起 何得相除。</b>
</summary>
由于不知违顺之理 复起此计。
</details>


<details><summary markdown='span'>
<b>答曰。  
染业虽依心性而起 而常违心。  
净业亦依心性而起 常顺心也。</b>
</summary>
释之曰。常住真心性净明体 本无染净差别。虽染净二业 同依心起。然而力用则大不同。  
盖心体本净。故净业熏之 常与心顺。染业熏之 常与心违。
</details>


<details><summary markdown='span'>
<b>违有灭离之义 故为净除。  
顺有相资之能 故能除染。</b>
</summary>
顺则与心体之明净相即。故有相资之功 而能除染。  
违则与心体之真常相离。故有息灭之义 而被净除。
</details>


<details><summary markdown='span'>
<b>法界法尔 有此相除之用。何足生疑。</b>
</summary>
由是义故。所以众生若能返妄证真 即永无轮转也。此是天然之理。又何疑乎。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸五. 释互论相违疑]

<details><summary markdown='span'>
<b>问曰。  
心体净性能起净业 还能熏心净性。  
心体染性能起染业 还能熏心染性故。  
乃可染业与净性不相生相熏 说为相违。  
&nbsp;&nbsp;&nbsp;&nbsp;&nbsp;&nbsp;&nbsp;&nbsp;染业与染性相生相熏 应云相顺。
</b>
</summary>
上文违心顺心之义 但据染净二业而言。不据染净性用为言也。闻者不察。计为染净性事 各自相生相熏。应以染业与净性 说为相违。染业与染性 说为相顺。
</details>


<details><summary markdown='span'>
<b>若相顺者 即不可灭。</b>
</summary>
若相顺者。染性既不坏 染业云何可灭。
</details>


<details><summary markdown='span'>
<b>若染业虽与染性相顺 由与净性相违 故得灭者。  
亦应净业虽与净性相顺 由与染性相违故 亦可得除。
</b>
</summary>
若谓染业违净性而得灭者。则净业违染性 亦应净被染除。
</details>


<details><summary markdown='span'>
<b>若二俱有违义故 双有灭离之义 而得存净除染。  
亦应二俱有顺义故 并有相资之能 复得存染废净。
</b>
</summary>
若二俱相违 (即染业与净性 净业与染性 应云相违是也) 。独得存净除染者。亦应二俱相顺 (即净性起净业 染性起染业 应云相顺是也) 。偏得存染废净可乎。
</details>

<details><summary markdown='span'>&nbsp;</summary></details>

<details><summary markdown='span'>
<b>答曰。  
我立不如是。何为作此难。</b>
</summary>
此疑全由误会而起。故答以我之立义 不如是也。
</details>


<details><summary markdown='span'>
<b>我言净业顺心故 心体净性即为顺本。  
&nbsp;&nbsp;&nbsp;&nbsp;&nbsp;&nbsp;&nbsp;&nbsp;染业违心故 心体染性即是违本。</b>
</summary>
顺本者 顺用之起本。指净性言。  
违本者 违用之起本。指染性言。  
故文云净性即为顺本。染性即是违本。  
谓净染二业 起于净染二性也。  
答意盖言 我言净业顺心。染业违心。  
其约净染二业为言 不约净染性用为言 彰彰明矣。  
夫心体净染性用 诚为顺违之起本。
</details>


<details><summary markdown='span'>
<b>若偏论心体 即违顺平等。</b>
</summary>
然若偏就心体论之。虽具净染二性 实无差别之相。一味平等。本无顺违之可言。
</details>


<details><summary markdown='span'>
<b>但顺本起净 即顺净心不二之体。故有相资之能。  
&nbsp;&nbsp;&nbsp;&nbsp;违本起染 便违真如平等之理。故有灭离之义也。</b>
</summary>
所以说顺说违者。但以  
顺本所起之净业 顺于净心不二之体。故有相资之能。  
违本所起之染业 违于真如平等之理。故有灭离之义耳。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸六. 释本末同灭疑]

<details><summary markdown='span'>
<b>问曰。  
违本起违末 便违不二之体。即应并有灭离之义也。何故上言法界法尔具足二性 不可破坏耶。</b>
</summary>
南岳大师 婆心太切。犹恐学人于净染性用顺违平等之理 未能了无疑蕴。复设为问答而详释之。

问曰。违末之染业 实起于违本之染性。既性业俱染 即俱违心体。则染业可灭者 染性亦应并有灭离之义。何谓染性不可破坏耶。
</details>


<details><summary markdown='span'>&nbsp;</summary></details>

<details><summary markdown='span'>
<b>答曰。  
违本虽起违末 但是理用。故与顺一味。即不可除。</b>
</summary>
違本即染性。染性是理用。即與淨性體融一味故不可除。

释之曰。染性虽生起染业 然是体家之用。所谓理用。亦云性用。须知心性是一 而有随缘之能。以是义故。随染之性 即是随净之性。故虽名曰违本 实与顺本体融一味。既同一味 云何可除。
</details>


<details><summary markdown='span'>
<b>违末虽依违本 但是事用。故即有别义。是故可灭。</b>
</summary>
違末即染事。染事是事用。招感生死故須滅除。

染业虽依染性而起 然名为事用。即是用家之用。盖已离平等之性体 而成差别之事相矣。以是义故。有与心体违别之义。是故可灭。
</details>


<details><summary markdown='span'>
<b>以此义故。二性不坏之义成也。</b>
</summary>
以有此理事不同之义故 染净二性 并皆不坏之义得成也。
</details>

<details><summary markdown='span'>&nbsp;</summary></details>

<details><summary markdown='span'>
<b>问曰。  
我仍不解染用违心之义。愿为说之。</b>
</summary>
以下复就染业(即染用也)所以违心之义 设为问端而更释之。

又上科言 顺于净心之体曰顺。违于真如之理曰违。是但就所顺所违之心体而言。
今答中 更就能顺能违之净染二业自身上明之。则于顺违之义 当可洞然明白矣。问词可知。
</details>

<details><summary markdown='span'>&nbsp;</summary></details>

<details><summary markdown='span'>
<b>答曰。  
无明染法 实从心体染性而起。  
但以体暗故  
&nbsp;&nbsp;&nbsp;&nbsp;不知自己及诸境界 从心而起。  
&nbsp;&nbsp;&nbsp;&nbsp;亦不知净心具足染净二性 而无异相。一味平等。  
以不知如此道理故 名之为违。</b>
</summary>
答曰。无明染法 虽实从心体染性而起。但无明者 迷暗之义。以自体迷暗故 遂生二过。

一 不知自身及一切境界 悉由迷心所现。

二 无明既不知自身等皆从心起。亦即不知自性清净心 具足染净二性。且性用虽二 性体实一。并无差别之义 差别之相 平等一味。

夫不知即是不觉。此等道理既不觉悟 是为背本逐末。故谓之违也。明得违义 则顺义可知矣。
</details>


<details><summary markdown='span'>
<b>智慧净法 实从心体而起。  
以明利故   
&nbsp;&nbsp;&nbsp;&nbsp;能知己及诸法 皆从心作。  
&nbsp;&nbsp;&nbsp;&nbsp;复知心体具足染净二性 而无异相。一味平等。  
以如此称理而知故 名之为顺。</b>
</summary>
盖一切净法 亦实从心体净性而起。且净法本是诸佛大智慧光明真如用法。  
又既修净法 即是发觉初心。既能发觉 便是智慧。故曰**智慧净法**。

以智慧明利故 遂得二益。  
一 能知自己及一切诸法 皆从心作。  
二 复知心体本具染净二性 而无异无相 一味平等。  
如此而知。一一合理。是为循末归本。故谓之顺也。
</details>


<details><summary markdown='span'>
<b>如似穷子  
&nbsp;&nbsp;&nbsp;&nbsp;实从父生。父实追念。但以痴故 不知己从父生。复不知父意。虽在父舍 不认其父。名之为违。  
&nbsp;&nbsp;&nbsp;&nbsp;复为父诱说 经历多年 乃知己从父生。复知父意。乃认定业 受父教敕。名之为顺。</b>
</summary>
窮子喻無明染性。父喻本覺真心。諸佛先證我之真心即是同體之父。方便教化令順淨心。則無明轉為智慧。即染性而成淨性。但除染事不除染性明矣。
- 譬如穷子 流落他乡 竟不知有生身之父 实常追念。复不知所遇穷境 皆由背父逃逝而有也。
  譬如逃亡穷子 虽或寻至父舍。以不知己是父生 复不知父意 竟不敢认也。
- 譬如穷子 经父多年诱说 乃知己实父生。已得父子相认也。
  譬如穷子体会父心 受父教敕 承认家业也。
</details>


<details><summary markdown='span'>
<b>众生亦尔。  
&nbsp;&nbsp;&nbsp;&nbsp;以无明故 不知己身及以诸法 悉从心生。  
&nbsp;&nbsp;&nbsp;&nbsp;复遇诸佛方便教化故 随顺净心 能证真如也。</b>
</summary>
夫一切众生。以无明不觉故 久已违体起用。逐末忘本。幸遇诸佛大慈悲父 方便教化 令其顺用入体。便能即染性而成净性。转业识而证真如。可知平等一心 本无异相。何有于染性之除不除哉。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸七. 释相違不熏疑]

<details><summary markdown='span'>
<b>问曰。既说无明染法与心相违 云何得熏心耶。</b>
</summary>
妄计无明别有自体 遂来此疑。
</details>


<details><summary markdown='span'>
<b>答曰。无明染法 无别有体。故不离净心。</b>
</summary>
释之曰。  
无明染法 何所从来耶。  
由此心体随染之性 为染所迷 迷即背觉合尘。  
**迷**者 无明之义。  
**背觉**者 违心之义。  
可知无明离此净心 无别有体。
</details>


<details><summary markdown='span'>
<b>以不离净心故 虽复相违而得相熏。</b>
</summary>
以其背觉合尘故 乃致相违。  
以其不离净心故 故得相熏也。
</details>


<details><summary markdown='span'>
<b>如木出火炎。炎违木体而上腾。以无别体 不离木故 还烧于木。</b>
</summary>
今以木喻净心。以火喻无明。以烧木喻熏心。  
则如木中出火 火炎违木体而上腾。  
然火无别体 不能离木 故得还烧于木耳。  
闻斯譬喻 理可明矣。
</details>


<details><summary markdown='span'>
<b>后复不得闻斯譬喻 便起灯炉之执也。</b>
</summary>
然汝随语生执。闻火能还烧之说 更不得妄计灯炉之火 何不还烧灯炉。须知灯炉之火 由柴等起。非由炉等起也。总之看经闻法。要当遣情会体 返照自心。若执计横生 便成戏论。大师所以警诫众生者至矣。
</details>


<details><summary markdown='span'>
<b>此明心体具足染性 名为不空也。</b>
</summary>
末句 结成体具染性名为不空之义。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[辛二. 具足染事]

<details><summary markdown='span'>
<b>次明心体具足染事者。</b>
</summary>
若了得心外无法。则心体具足染事之理 不烦言而可解。譬如人不起心作恶。即一切恶事 何从有乎。染事者 对净事而言。约世出世间言之 六凡所作皆染事。四圣所作皆净事。又六凡作世间业为染事。如作出世业 即为净事。又四圣中 二乘住空沉寂 缺大悲心。不知空无空相。寂无寂相。曰住曰沉 亦非净也。菩萨上见有佛道可成。下见有众生可度。即是有佛相众生相 虽净而未极于净也。惟至佛果。则虽成佛 而无成佛之相。虽度生 而无度生之相。体用一如。净德圆显。故约十法界言 惟佛称净。余九皆染。(如观世音等诸大菩萨 位邻于佛。即与佛无异也。)

克实论之。住世而不染世间相 则染事皆成净事。若修出世净法而住于相 即净事而成染事。

昔梁武帝问达摩祖师曰。朕一生刻经造像斋僧 有何功德。  
达摩曰。毫无功德。不过人天有漏之因而已。  
梁武又问。云何无漏。  
达摩曰。净智妙圆。体自空寂。盖极言不可住相也。

此如金刚经云：“若以色见我。以音声求我。是人行邪道 不能见如来。”  
谓为邪道者 正以其着相耳。不可着有。不可着无。并不着有无之相亦无。如此方是自性清净心。  
何以故。此心本来性相不二 理事双融 云何可着。着即与本性相违。违即成染。  
故修行人作种种功德 本是成佛之因。但令心有所著 即此一念 便是随染而为染熏。由是净法皆变成染法种子 而现种种染报。  
永嘉大师曰：“住相布施生天福。犹如仰箭射虚空。势力尽。箭还坠。招得来生不如意。”  
盖如是因。如是果。一丝不爽。法会大众 不可不深明此理也。
</details>


<details><summary markdown='span'>
<b>即彼染性 为染业熏故 成无明住地及一切染法种子。依此种子 现种种果报。</b>
</summary>
无明住地 解已见前。**一切染法** 谓三细及前五粗。由此而现种种果报 故曰**种子**。
</details>


<details><summary markdown='span'>
<b>此无明及与业果 即是染事也。</b>
</summary>
无明及与业果即是染事者：**无明**即惑；**业**即种种染法，如三细及前五粗等；**果**即苦果。  
此明兼惑业苦名为染事之义。
</details>


<details><summary markdown='span'>
<b>然此无明住地及以种子果报等 虽有相别显现 说之为事。而悉一心为体 悉不在心外。  
以是义故。复以此心为不空也。</b>
</summary>
**相别**者 惑业苦名相各别也。虽复名相各别 实则事皆虚幻。无有自体。皆依心现。此心本无内外 云何可说事在心外耶。故曰悉不在心外。明得染事亦不在心外 则心为不空如来藏之义 更可了然矣。
</details>

<details><summary markdown='span'>&nbsp;</summary></details>

<details><summary markdown='span'>
<b>譬如明镜所现色像。无别有体唯是一镜。而复不妨万像区分不同。不同之状 皆在镜中显现。故名不空镜也。</b>
</summary>
- **镜**喻心。
- **明**喻心体本净。
- **万像**喻种种染事。
- **区分**者 区别也。

合法可知。
</details>

<details><summary markdown='span'>&nbsp;</summary></details>

<details><summary markdown='span'>
<b>是以起信论言：</b>
</summary>
末复引论。证明此心不空。
</details>


<details><summary markdown='span'>
<b>“因熏习镜 谓如实不空。</b>
</summary>
- **因熏习镜**者 喻心为能熏所熏之因。以染事言之。则无明等熏心 即是染报之因也。
- **如实**者 真如实相也。
- 性相一如 是谓**不空**。
</details>


<details><summary markdown='span'>
<b>一切世间境界 悉于中现。  
不出不入 不失不坏 常住一心。</b>
</summary>
"不出不入 不失不坏"者。
- 内本无相曰**不出**。
- 相不入镜曰**不入**。
- 虽不出不入 而在镜中显现 是为**不失**。
- 唯是一镜 而万像区分 是为**不坏**。
- 喻净心本无染事出生。亦非染事从外而入。而心能依熏显现无量无边因果 不失不坏也。

**常住一心**句 会法归心。谓万法皆依一心而住也。
</details>


<details><summary markdown='span'>
<b>以一切法 即真实性故。”</b>
</summary>
"以一切法 即真实性故"者 正明会法归心之所以。
</details>


<details><summary markdown='span'>
<b>以此验之。具足世间染法 亦是不空如来藏也。</b>
</summary>

</details>

<details><summary markdown='span'>&nbsp;</summary></details>

<details><summary markdown='span'>
<b>上来明具足染净二法以明不空义竟。</b>
</summary>

</details>

###### &nbsp;&nbsp;&nbsp;&nbsp;[己二. 明藏體一異以釋實有]

<details><summary markdown='span'>
<b>次明藏体一异以释实有义。就中复有六种差别。</b>
</summary>
<u>谛闲法师《大乘止观述记》</u>：  

**藏体**者 如来藏之具体。即吾人天真之性德是。当部名为自性清净心。

**一异**者 如一心可开为染净二性。
- 若单约净说 复可开三。即”正因、缘因、了因”三佛性。
  若以性从修 三复开九。
  - 即“正因”开为“法报应”三身。
  - “了因”开为“文字、观照、实相”三般若。
  - “缘因”开为“性净、方便净、圆净”三解脱。
- 约染说之 如《起信》开为“三细六粗”等。
- 若就染净一一细开 可至无量。而合之仍是一心。一异之义 即此是也。

**实有**即是不空。

须知此中六科所明 不外性修二德。如上文所言净染二性用 即性德也。净染二事用 即修德也。但上是别说。今则合辨 以显藏体非一非异 亦一亦异 不可思议。如全修在性 性不可分则一。全性起修 修有差别则异。又性修不二而二 故开则成异。性修二而不二 故合则成一。此之谓圆融。又复说一不碍异 说异不碍一。此之谓无碍。因其无碍 所以圆融。所谓明心见性者明此耳。见此耳。
</details>


<details><summary markdown='span'>
<b>一明圆融无碍法界法门。</b>
</summary>
<u>澫益大师《大乘止观法门释要》</u>：  

圓融無礙謂一不礙異異不礙一。非一非異而異而一。乃如來藏真實法性也。約一而異。

<u>谛闲法师《大乘止观述记》</u>：  

**藏体**又名**法界**。此一法界 华严开为四法界 (理、事、理事、事事) 。法华开为十法界(四圣、六凡)。然分则有各种界别。合则为一真之法。一真者唯一真心。华严名为一真法界是也。以此心体 法尔具足一切诸法。故名法界。

而此圆融无碍之法界 乃是轨生物解 摄持自性之法。开则能通 闭则能禁之门。故曰法界法门。

此初明圆融无碍法界法门一科是总。余五科是别。以其皆是复明初科之义故也。
</details>


<details><summary markdown='span'>
<b>二明因果法身名别之义。</b>
</summary>
<u>澫益大师《大乘止观法门释要》</u>：  

故因果二種法身名別。約異而一。

<u>谛闲法师《大乘止观述记》</u>：  

第二明因果法身名别之义者 约因果名别则异。约法身本体则一也。
</details>


<details><summary markdown='span'>
<b>三明真体在障出障之理。</b>
</summary>
<u>澫益大师《大乘止观法门释要》</u>：  

故真體在障出障理同。

<u>谛闲法师《大乘止观述记》</u>：  

第三明真体在障出障之理者。约真体是一。约在障出障是异也。此两科皆明性用。
</details>


<details><summary markdown='span'>
<b>四明事用相摄之相。</b>
</summary>
<u>澫益大师《大乘止观法门释要》</u>：  

然事理互相融攝尚為易解。以事攝事尤為難知。故須以巧便示之。

<u>谛闲法师《大乘止观述记》</u>：  

至第四科 则明事用相摄之相。夫约事用 固成差别。然约相摄 乃极圆融。
</details>


<details><summary markdown='span'>
<b>五明治惑受报不同之义。</b>
</summary>
<u>澫益大师《大乘止观法门释要》</u>：  

既知法界無礙。須明治惑受報不同之致。乃不執性廢修。

<u>谛闲法师《大乘止观述记》</u>：  

若五明治惑受报不同 此虽多谈事修。实则性事双明 显成无碍。
</details>


<details><summary markdown='span'>
<b>六明共不共相识。</b>
</summary>
<u>澫益大师《大乘止观法门释要》</u>：  

既知凡聖同而復異。須知共相不共相識。夫然後纖疑畢盡而常同常異。法界法門罄無餘蘊矣。

<u>谛闲法师《大乘止观述记》</u>：  

六明共相识、不共相识 亦为性事双辨 一异兼陈之文。

总之。自二至六 凡以发明法界法门常同常别 圆融无碍之理而已。  
闻得此六科妙旨。当一一会归不空如来藏之自性上 令其了了分明。从此进修 便与未明了时 其受用迥乎不同矣。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;[庚一. 圓融無礙法界法門]

<details><summary markdown='span'>
<b>第一明圆融无碍法界法门者。</b>
</summary>
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[辛一. 直明法界體一]

<details><summary markdown='span'>
<b>问曰。不空如来藏者 为一一众生 各有一如来藏。为一切众生 一切诸佛 唯共一如来藏耶。  
答曰。一切众生 一切诸佛 唯共一如来藏也。</b>
</summary>
<u>澫益大师《大乘止观法门释要》</u>：  

空與不空其體無二。今欲辨法界非一非異即異即一圓融無礙之理。故約不空藏為問也。  
佛及眾生尚祇一如來藏。豈令空與不空反有二耶。  
惟一藏體。一切生佛各得其全。  
是故 佛圓融 生亦圓融。佛無礙 生亦無礙。  
淨性與染性圓融無礙。  
淨事與染事亦圓融無礙。  
淨性與淨事 染性與染事 圓融無礙。  
淨性與染事 染性與淨事 亦圓融無礙。  
以要言之。一一佛一一生。一一淨性一一淨事。一一染性一一染事。無非如來藏之全體大用。非分如來藏以為染淨性事。亦不因一一染淨性事遂成多多如來藏也。帝網之珠僅可為片喻而已。

<u>谛闲法师《大乘止观述记》</u>：  

此科来意。即蹑前 初明具足染净二法之文生起。盖大师虑不明圆融之旨者 闻得前文所明净染二性 圣凡并具。净染二事 圣凡不俱。然不知并具二性之藏体 凡之与圣 为异为同。若如此起计。必将高推圣境 自生退屈。故设为问答而的指之曰。一切生佛 唯共一如来藏也。吾人闻此开示。若不勇猛精勤 上求佛道。不但辜负大师 且辜负己灵矣。

又问词中 于各有一如来藏一层 但问一一众生 不及一一诸佛者。因诸佛是法界身 其为同一藏体 人所易知。惟众生种种不同 最易起藏体各异之计。故单约一一众生为问耳。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[辛二. 具明染淨性事]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[壬一. 標章]

<details><summary markdown='span'>
<b>问曰。所言藏体具包染净者 为俱时具。为始终具耶。</b>
</summary>
大师又防众生处处起执。若其偏执藏体是一。必致增长我慢。执性废修。故复以染净性事为俱时具 为不俱时具 设为问答以明之。

**具包**者 包含染净性事 无不具足也。
</details>

<details><summary markdown='span'>&nbsp;</summary></details>

<details><summary markdown='span'>
<b>答曰。所言如来藏具染净者 有其二种。  
一者 性染性净。  
二者 事染事净。  
如上已明也。</b>
</summary>
问词浑言染净 故于答词中 先为点明有其性事二种。如此分晰标列 方不笼统。
</details>


<details><summary markdown='span'>
<b>若据性染性净 即无始以来俱时具有。</b>
</summary>
盖性是不改之体。古今不坏。故俱时具有。非始终具。
</details>


<details><summary markdown='span'>
<b>若据事染事净 即有二种差别。  
一者 一一时中俱具染净二事。  
二者 始终方具染净二事。</b>
</summary>
若明染净二事始终方具之理。则知净熏染除 乃得转凡成圣。是为常别常同 即异而一也。

若偏约事 则有俱时始终二义。  
一者就多人言。得二事同时并具。如凡圣同时是也。  
二者就一人言。必二事始终方有。如先凡后圣是也。

吾人若明染净性事俱时得具之理。则知同时之内 有凡圣之区分。是为常同常别 即一而异也。  
总之。非一非异 亦一亦异 乃是法界法尔。  
吾人不明此理 动成偏执。  
明得此理 则既不退屈。亦不我慢。即无事不办矣。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[壬二. 釋示]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸一. 釋性染性淨俱時具有]

<details><summary markdown='span'>
<b>此义云何。谓如来藏体 具足一切众生之性 各各差别不同。即是无差别之差别也。</b>
</summary>
夫藏体是一 而具缘起十法界差别之异者。乃是全理以成事 全体以起用 故曰无差别之差别。此是约藏体以明具足之义也。
</details>


<details><summary markdown='span'>
<b>然此一一众生性中 从本已来 复具无量无边之性。</b>
</summary>
一一众生 从本以来 复具无量无边之性者。盖谓一一众生 皆以全如来藏体为性。非是少分。此是约一一众生 以明俱时之义也。
</details>


<details><summary markdown='span'>
<b>&nbsp;&nbsp;&nbsp;&nbsp;所谓六道四生 苦乐好丑 寿命形量 愚痴智慧等 一切世间染法。</b>
</summary>
- **六道**者。天 人 修罗 地狱 鬼 畜。
- **四生**者。胎 卵 湿 化。
- 人傍生(傍生者 畜生也)具四 天地狱从一(化生) 鬼通胎化二 修罗通四生。

**苦乐好丑** 说其报也。约六道论 则三善道得乐好报。三恶道得苦丑报。若细别之 每道复各有差别。

**寿命形量** 说其果也。如不持杀戒为因 则寿命夭短为果。而因地戒杀放生者 必得高寿长命之果。若贡高我慢为因 则形量侏儒为果。而因地恭敬忍辱者 必得相好庄严之果。
</details>


<details><summary markdown='span'>
<b>&nbsp;&nbsp;&nbsp;&nbsp;及三乘因果等 一切出世净法。</b>
</summary>
三乘因果等者 谓以四谛十二因缘六度为因 成声闻缘觉菩萨三乘之果。
</details>


<details><summary markdown='span'>
<b>&nbsp;&nbsp;&nbsp;&nbsp;如是等无量差别法性 一一众生性中 悉具不少也。</b>
</summary>
如是等十法界无量差别染净二法之性 悉具于一一众生性体中 一丝不少。
</details>


<details><summary markdown='span'>
<b>以是义故。如来之藏 从本已来 俱时具有染净二性。</b>
</summary>
以是义故。可知其俱时具有矣。
</details>


<details><summary markdown='span'>
<b>以具染性故 能现一切众生等染事。故以此藏为在障本住法身。亦名佛性。</b>
</summary>
藏体在障 名为本住法身者。众生虽为三障所覆 然藏体本来常住。故曰本住法身。通常名为自性天真佛。亦名佛性。即如如佛也。
</details>


<details><summary markdown='span'>
<b>复具净性故 能现一切诸佛等净德。故以此藏为出障法身。亦名性净法身。亦名性净涅槃也。</b>
</summary>
出障法身 即智慧佛也。性净法身 约智德言。性净涅槃 约断德言。通常名为妙极法身。清净法身。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸二. 釋事染事淨有二差別]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[甲一. 明一時俱具]

<details><summary markdown='span'>
<b>然诸一一众生。无始已来 虽复各各具足染净二性。但以造业不同故 熏种子性 成种子用 亦即有别。</b>
</summary>
此约多人 以明一时俱具也。谓一一众生 虽本来各各具足二性 并无差异。但以旧日所造之业 染净不同。因而熏性成种 种起现行 成为事用 遂各不同。
</details>


<details><summary markdown='span'>
<b>种子用别故 一时之中受报不同。</b>
</summary>
由种子而起事用 既多差别。故一时之中 各受各报 亦即大有不同矣。
</details>


<details><summary markdown='span'>
<b>所谓有成佛者。有成二乘果者。有入三涂者。有生天人中者。</b>
</summary>
有成佛者数句 正明十法界受报不同。以显净染二事俱时具有之义。
</details>


<details><summary markdown='span'>
<b>复于一一趣中 无量差别不同。</b>
</summary>
一一趣 犹言一一界。通常趣字约六道言。然亦通于四圣。趣者趣向也。无量差别者。如同一人法界 即有贤愚贫富之种种殊异 故曰一一趣有无量差别。
</details>


<details><summary markdown='span'>
<b>以此论之。如来藏心之内 俱时得具染净二事。如一时中 一切时中亦复如是也。</b>
</summary>
以此论之下 结成约多人言 俱时得具二事也。

此總約一切眾生元無二性。故一時具足染淨二事也。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[甲二. 明始終方具]

<details><summary markdown='span'>
<b>然此一一凡圣。虽于一时之中 受报各别。但因缘之法无定。</b>
</summary>
此別約一一眾生迷本藏性幻起染淨二事。由情執故不得言一時俱具也。
  
此约一人 以明始终方具也。凡圣因果 无非缘起之法。故染熏成染。净熏成净。

**无定**者 正明其因熏修而致异。不能执性以废修也。
</details>


<details><summary markdown='span'>
<b>故一一凡圣 无始已来 具经诸趣 无数回返。</b>
</summary>
**具经诸趣 无数回返**者。如水陆道场文云。钻马腹入驴胎 镬汤炉炭经几回 纔从帝释殿前过 又向阎君锅里来是也。

此中**趣**字 专指六道言。因证声闻果者 已出轮回矣。
</details>


<details><summary markdown='span'>
<b>后遇善友 教修出离 学三乘行 及得道果。</b>
</summary>
- **教修出离**者 教以修行出离苦海之净法。
- **三乘行** 谓四谛十二因缘六度等功行。
- **得道果**者 修道而得果也。缺大悲心 则得二乘果。发大道心 则趣向佛果。
- 若遇善友教以净土法要。则一生极乐 便登不退 直至成佛。此念佛法门之所以尤妙也。
</details>


<details><summary markdown='span'>
<b>以此论之。一一众生 始终乃具染净二事。  
何以故。  
以一众生受地狱身时 无余趣报。  
受天报时 亦无余趣报。  
受一一趣中一一身时 亦无余身报。  
又受世间报时 不得有出世果。  
受出世果时 无世间报。</b>
</summary>
何以故下 正明一众生受一报时 同时不受余趣余身之报 以显始终方具之义。
</details>


<details><summary markdown='span'>
<b>以是义故。  
一众生不得俱时具染净二事 始终方具二事也。  
一切众生亦如是。</b>
</summary>
以是义故下 结成约一人言 始终方具二事也。
</details>


<details><summary markdown='span'>
<b>是故如来之藏 有始终方具染净二事之义也。</b>
</summary>
末句 总结约事染事净以论藏体 不但有俱时具有之义 复有此始终方具之义也。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[辛三. 正明無礙圓融]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[壬一. 法說]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸一. 明無差而差之理]

<details><summary markdown='span'>
<b>問曰。  
如來之藏具如是等無量法性之時。為有差別為無差別。  
答曰。</b>
</summary>
答中先明正義。次以喻反顯。
</details>


<details><summary markdown='span'>
<b>藏體平等實無差別。即是空如來藏。  
然此藏體復有不可思議用。故具足一切法性有其差別。即是不空如來藏。此蓋無差別之差別也。</b>
</summary>
約平等名空。約差別名不空。體實非空不空。雙炤空與不空者也。但會用歸體則差即無差。而體亦不名無差。以用非體外故。全體起用則無差而差。而用亦不名差。以體非用外故。
</details>


<details><summary markdown='span'>
<b>此義云何。謂非如泥團具眾微塵也。  
何以故。泥團是假微塵是實。故一一微塵各有別質。但以和合成一團泥。此泥團即具多塵之別。  
如來之藏即不如是。何以故。以如來藏是真實法圓融無二故。</b>
</summary>
此義云何下。恐人以泥團喻藏性。以眾塵喻諸法。設爾則諸法反為實有。藏性反是假成。豈其然哉。
言泥團是假微 塵是實者。乃隨情說假實耳。若隨智說。則泥團眾塵並皆無性。一切惟心。既一切惟心。則微塵之藏性不少。泥團之藏性不多。一一皆是圓融無礙之真實法性矣。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸二. 明全理成事]

<details><summary markdown='span'>
<b>是故如來之藏全體是一眾生一毛孔性。全體是一眾生一切毛孔性。  
如毛孔性。其餘一切所有世間一一法性亦復如是。  
如一眾生世間法性。一切眾生所有世間一一法性。一切諸佛所有出世間一一法性 亦復如是。  
是如來藏全體也。</b>
</summary>
此明如來藏不變隨緣 作一切世出世法時。乃至一毛孔性 皆是舉全體而成之。非是少分藏性。以藏性真實圓融不可割裂非有分劑故也。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸三. 明全事攝理]

<details><summary markdown='span'>
<b>是故舉一眾生一毛孔性。即攝一切眾生所有世間法性。及攝一切諸佛所有出世間法性。  
如舉一毛孔性即攝一切法性。舉其餘一切世間一一法性亦復如是。即攝一切法性。  
如舉世間一一法性。即攝一切法性。舉一切出世間所有一一法性亦復如是。即攝一切法性。</b>
</summary>
此明一切法隨緣不變全事即理。無有一毛孔許而非藏性。全體既是藏性。全體即是一切世出世法性之全體。以無事外之理故也。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸四. 明全事攝事]

<details><summary markdown='span'>
<b>又复如举一毛孔事。即摄一切世出世事。  
如举一毛孔事 即摄一切事。举其余世间出世间中一切所有 随一一事 亦复如是即摄一切世出世事。  
何以故。谓以一切世间出世间事 即以彼世间出世间性为体故。  
是故世间出世间性 体融相摄故。世间出世间事 亦即圆融相摄无碍也。</b>
</summary>
<u>澫益大师《大乘止观法门释要》</u>：  

此明隨一一事既全攬藏性之理。必盡攝藏性所具世出世間之事。以既無事外之理。尤必無理外之事故也。以一事遍攝法界之事是名事事無礙法界。

<u>谛闲法师《大乘止观述记》</u>：  

上两科 明全理而成一一事 一一事即摄全理。所谓理事无碍也。  
今明事事皆全理之事 故一事可摄一一事。所谓事事无碍也。  
夫事相虽差性体则一。性体既圆摄 事相亦即圆摄。故无碍也。  
须知凡夫处处执着 所以事事成碍。如证人空成罗汉。便眼能见耳能闻 纳须弥于芥子等。  
可知事相虚假 原无质碍耳。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸五. 結成差即無差]

<details><summary markdown='span'>
<b>是故经言。心佛及众生 是三无差别。</b>
</summary>
<u>澫益大师《大乘止观法门释要》</u>：  

前云藏體具足一切法性。即是無差別之差別。今隨舉一毛孔事即具世出世事。則一一毛孔皆是藏性全體大用。當知差別即無差別矣。是故心則具佛法及眾生法。佛則具心法及眾生法。眾生則具心法及與佛法。俱是能具。俱是所具。俱是能造。俱是所造。不可謂心但是能具能造。佛及眾生但是所具所造也。

<u>谛闲法师《大乘止观述记》</u>：  

全藏性而成事用。全事用即是藏性。虽性为能成 事为所成 似有能所之差。实则藏体平等 本无差别。既是无差成差 当知差即无差。因引华严经心佛众生 三无差别为证。夫由一心而成佛成众生 无差之差也。然众生是佛心内之众生。佛是众生心内之佛。差即无差矣。明得理事无差之差 差即无差。则藏体一异无碍圆融之义 罄无余蕴矣。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[壬二. 喻說]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸一. 喻无差而差之理]

<details><summary markdown='span'>
<b>譬如明镜。体具一切像性 各各差别不同。即是无差别之差别也。  
若此镜体 本无像性差别之义者。设有众色来对 像终不现。  
如彼炽火。虽复明净 不能现像者。以其本无像性也。  
既见镜能现像 定知本具像性。  
以是义故。此一明镜 于一时中 俱能现于一切净秽等像。  
而复净像不妨于秽 秽像不妨于净 无障无碍 净秽用别。  
虽然有此像性像相之别 而复圆融不异 唯是一镜。</b>
</summary>
明鏡中像性像相元無差別。以喻空如來藏。  
體具像性能現像相。以喻不空如來藏也。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸二. 喻全理成事]

<details><summary markdown='span'>
<b>何以故。谓以此镜全体是一毛孔像性故。全体是一切毛孔像性故。  
如毛孔像性。其余一一微细像性 一一粗大像性 一净像性 一秽像性等 亦复如是 是镜全体也。</b>
</summary>
若非鏡之全體不能現於一毛。故隨現一毛皆即鏡之全體功能。非少分鏡體也。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸三. 喻全事摄理]

<details><summary markdown='span'>
<b>是故若举一毛孔像性。即摄其余一切像性。  
如举一毛孔像性即摄一切像性。举其余一一像性 亦复如是即摄一切像性也。</b>
</summary>
既一一毛孔皆舉鏡之全體所現。則以鏡之全體為性。  
既以鏡之全體為性。則以能現一切群像之性為性矣。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸四. 喻全事摄理]

<details><summary markdown='span'>
<b>又若举一毛孔像相。即摄一切像相。  
如举一毛孔像相即摄一切像相。举其余一一像相 亦复如是即摄一切像相。  
何以故。以一切像相 即以彼像性为体故。  
是故一切像性体融相摄故 一切像相亦即相融相摄也。</b>
</summary>
像相別無自體。即以鏡性而成其相。鏡性本具一切像相。則此全攬鏡性所成之一毛像相安得不全攝一切像相哉。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸五. 结显差即无差]

<details><summary markdown='span'>
<b>以是譬故。一切诸佛 一切众生 同一净心如来之藏 不相妨碍 即应可信。</b>
</summary>
如一一像各攬全鏡之性。各攝群像之相。則一切諸佛一切眾生各攬全體如來藏性。各具法界差別之事。復何疑哉。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[壬三. 引證]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸一. 引襍華]

<details><summary markdown='span'>
<b>是故经言。譬如明净镜。随对面像现。各各不相知。业性亦如是。  
&nbsp;&nbsp;&nbsp;&nbsp;此义云何。  
谓明净镜者 即喻净心体也。  
随对者 即喻净心体具一切法性 故能受一切熏习。随其熏别 现报不同也。  
面者 即喻染净二业也。  
像现者 即喻心体染净二性 依熏力故 现染净二报也。  
各各不相知者 即喻净心与业果报 各不相知也。  
业者 染净二业。合上面也。  
性者 即是真心染净二性。合上明镜具一切像性也。  
亦如是者 总结成此义也。  
&nbsp;&nbsp;&nbsp;&nbsp;又复长行问云。  
心性是一者。此据法性体融 说为一也。云何能生种种果报者。  
谓不解无差别之差别 故言云何能生种种果报也。
</b>
</summary>
此偈出華嚴經。先引偈。次釋。復引長行證成。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸二. 引起信]

<details><summary markdown='span'>
<b>此修多罗中喻意 偏明心性能生世间果报。  
今即通明能生世出世果 亦无所妨也。  
是故论云。三者用大。能生世间出世间善恶因果故。  
以此义故。一切凡圣一心为体 决定不疑也。</b>
</summary>
先牒華嚴喻意。但說能生世間果報。然實藏性具生世出世果故。再引起信以證成之。
</details>


###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸三. 引契經]

<details><summary markdown='span'>
<b>又复经言。一切诸佛法身 唯是一法身者。  
此即证知一切诸佛 同一真心为体。  
以一切诸佛法身是一故 一切众生及与诸佛 即同一法身也。  
何以故。修多罗为证故。  
所证云何。谓即此法身流转五道 说名众生。反流尽源 说名为佛。  
以是义故。一切众生 一切诸佛。唯共一清净心如来之藏平等法身也。  
此明第一圆融无碍法界法门竟。</b>
</summary>
既言一切諸佛唯一法身。又言法身流轉說名眾生。則眾生與佛決非二體明矣。不二而二生佛宛然。二而不二互融互攝。故名圓融無礙法界法門。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;[庚二. 因果法身名別之義]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[辛一. 正明]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[壬一. 標章]

<details><summary markdown='span'>
<b>次明第二因果法身名别之义。  
问曰。既言法身唯一。何故上言众生本住法身 及云诸佛法身耶。  
答曰。此有二义。一者以事约体 说此二名。二者约事辨性 以性约体 说此二名。</b>
</summary>
事者十界染淨之事。體者如來藏也。藏體無別。但以染淨之事皆從藏體而起。故約事以名體即有因法身果法身之別也。

性者十界染淨之性。藏體既能成染淨事。便可驗知具染淨性。故云約事辨性。體實非染非淨。但以染淨之性皆即藏體所具。故約性以名體。亦有因法身果法身之別也。

約事即約事造三千。約性即約理具三千。事理兩重三千同居一念。故知二種法身義別。總一如來藏心。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[壬二. 解釋]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸一. 釋約事]

<details><summary markdown='span'>
<b>所言以事约体 说二法身名者。

然法身虽一 但所现之相 凡圣不同。  
故以事约体 说言诸佛法身众生法身之异。然其心体平等 实无殊二也。  
若复以此无二之体 收彼所现之事者。彼事亦即平等 凡圣一味也。</b>
</summary>
法身虽一 以有随缘之能 故现凡圣因果事相。此以体从事 无差成差也。实则心体平等无二。若融事入体 彼事亦即平等一味。此以事从体 差即无差也。
</details>

<details><summary markdown='span'>&nbsp;</summary></details>

<details><summary markdown='span'>
<b>譬如一明镜 能现一切色像。  
若以像约镜 即云人像体镜 马像体镜 即有众镜之名。若废像论镜 其唯一焉。  
若复以此无二之镜体 收彼人马之异像者。人马之像 亦即同体无二也。  
净心如镜 凡圣如像 类此可知。</b>
</summary>
明镜喻心。人马像喻凡圣。  
以镜从像 故有二镜之名。  
若以像从镜 则唯一镜体 无二无别。  
废像论镜 犹言不论像专论镜。  
人像体镜等 犹言现人体像之镜 现马体像之镜。随像而立人镜马镜之名 喻如随事而立 因法身果法身之名也。

总之。约事言 即事造三千。约性言 即理具三千。此其异也。而两重三千 同居一念。可知藏体唯一矣。
</details>

<details><summary markdown='span'>&nbsp;</summary></details>

<details><summary markdown='span'>
<b>以是义故。常同常别 法界法门。  
以常同故。论云 平等真法界 佛不度众生。  
以常别故。经云 而常修净土教化诸众生。  
此明约事辨体也。</b>
</summary>
事相随缘 性体不变 所以差即无差。是之谓**常同**。  
体虽不变 而事随缘 所以无差成差。是之谓**常别**。  
**常同常别** 一心天然具此二门 故曰**法界法门**。

末复引经论以证常同常别之义。  
**以常同故**。则一真法界 平等无二。既无众生可度。即亦无佛可成。此是称理之谈。所谓普度众生 无度生相。上成佛道 无成佛相。非谓不度生 不成佛也。  
**以常别故**。则众生应常修净土而上求。佛亦广度众生而下化。如弥陀常教化娑婆 吾辈常求生极乐是也。末句 结明约事辨体。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[癸二. 釋約性]


<details><summary markdown='span'>
<b>所言约事辨性以性约体 说有凡圣法身之异名者。  
所谓以此真心能现净德故 即知真心本具净性也。  
复以真心能现染事故 即知真心本具染性也。  
以本具染性故 说名众生法身。  
以本具净性故 说名诸佛法身。  
以此义故 有凡圣法身之异名。  
若废二性之能 以论心体者 即非染非净 非圣非凡 非一非异 非静非乱 圆融平等 不可名目。  
但以无异相故 称之为一。  
复是诸法之实 故名为心。  
复为一切法所依止故 名平等法身。  
依此平等法身有染净性故 得论凡圣法身之异。  
然实无别有体 为凡圣二种法身也。  
是故道一切凡圣 同一法身 亦无所妨。何以故。以依平等义故。  
道一一凡 一一圣 各别法身 亦无所失。何以故。以依性别义故。</b>
</summary>
文中以此真心能現等。正約事以辨性也。  
以本具染淨性等。乃以性而約體也。  
若廢二性之能等。融拂凡聖二性明其無二體也。  
是故道一切凡聖等。明其圓融無礙不妨說同說別也。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[辛二. 釋疑]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[壬一. 釋習性疑]

<details><summary markdown='span'>
<b>问曰。如来之藏 体具染净二性者 为是习以成性。为是不改之性耶。  
答曰。此是理体用不改之性。非习成之性也。故云佛性大王。非造作法。焉可习成也。佛性即是净性 既不可造作故。染性与彼同体 是法界法尔 亦不可习成。</b>
</summary>
性有二義。一者始終不改義。二者熏習成種義。今約理體之用 名之為性。非約習成也。  
佛性名為大王者。以具自在統攝之全能故。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[壬二. 釋有性疑]

<details><summary markdown='span'>
<b>问曰。若如来藏体具染性 能生生死者。应言佛性之中有众生。不应言众生身中有佛性。  
答曰。  
若言如来藏体具染性能生生死者 此明法性能生诸法之义。  
若言众生身中有佛性者 此明体为相隐之语。  
如说一切色法 依空而起 悉在空内。复言一切色中 悉有虚空。空喻真心 色喻众生 类此可知。  
以是义故。如来藏性能生生死 众生身中悉有佛性 义不相妨。</b>
</summary>

</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[壬三. 释立名疑]

<details><summary markdown='span'>
<b>问曰。真如出障 既名性净涅槃。真如在障 应名性染生死。何得称为佛性耶。  
答曰。在缠之实。虽体具染性故 能建生死之用。而即体具净性故 毕竟有出障之能。故称佛性。  
若据真体具足染净二性之义者。莫问在障出障 俱得称为性净涅槃。并合名性染生死。  
但名涉事染 化仪有滥。是故在障出障 俱匿性染之义也。  
又复事染生死 唯多热恼。事净涅槃 遍足清凉。  
是以单彰性净涅槃 为欲起彼事净之泥洹。便隐性染轮回 冀得废斯事染之生死。  
若孤题性染 惑者便则无羡于真源。故偏导清升 愚子遂乃有欣于实际。  
是故在障出障 法身俱隐性染之名。有垢无垢 真如并彰性净之号。  
此明第二因果法身名别之义竟。</b>
</summary>
若論法性平等名字性空。不惟在障可名性染生死。縱令出障亦可名性染生死也。但以稱為佛性可引物情。名為染性徒增惑結。喻如荀卿性惡之論無益斯民。孟軻性善之稱有裨世道多矣。
</details>

###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;[庚三. 真體在障出障之理]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[辛一. 正明]
###### &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;[壬一. 明體性本融]

<details><summary markdown='span'>
<b>次明第三在障出障之义。  
问曰。既言真如法身 平等无二。何得论在障出障 有垢无垢之异耶。  
答曰。若论心体平等 实无障与不障。不论垢与不垢。若就染净二性 亦复体融一味。不相妨碍。</b>
</summary>

</details>




